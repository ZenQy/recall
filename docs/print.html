<!DOCTYPE HTML>
<html lang="en" class="sidebar-visible no-js light">
    <head>
        <!-- Book generated using mdBook -->
        <meta charset="UTF-8">
        <title>中学古文集</title>
        <meta name="robots" content="noindex" />


        <!-- Custom HTML head -->
        
        <meta name="description" content="">
        <meta name="viewport" content="width=device-width, initial-scale=1">
        <meta name="theme-color" content="#ffffff" />

        <link rel="icon" href="favicon.svg">
        <link rel="shortcut icon" href="favicon.png">
        <link rel="stylesheet" href="css/variables.css">
        <link rel="stylesheet" href="css/general.css">
        <link rel="stylesheet" href="css/chrome.css">
        <link rel="stylesheet" href="css/print.css" media="print">

        <!-- Fonts -->
        <link rel="stylesheet" href="FontAwesome/css/font-awesome.css">
        <link rel="stylesheet" href="fonts/fonts.css">

        <!-- Highlight.js Stylesheets -->
        <link rel="stylesheet" href="highlight.css">
        <link rel="stylesheet" href="tomorrow-night.css">
        <link rel="stylesheet" href="ayu-highlight.css">

        <!-- Custom theme stylesheets -->

    </head>
    <body>
        <!-- Provide site root to javascript -->
        <script>
            var path_to_root = "";
            var default_theme = window.matchMedia("(prefers-color-scheme: dark)").matches ? "navy" : "light";
        </script>

        <!-- Work around some values being stored in localStorage wrapped in quotes -->
        <script>
            try {
                var theme = localStorage.getItem('mdbook-theme');
                var sidebar = localStorage.getItem('mdbook-sidebar');

                if (theme.startsWith('"') && theme.endsWith('"')) {
                    localStorage.setItem('mdbook-theme', theme.slice(1, theme.length - 1));
                }

                if (sidebar.startsWith('"') && sidebar.endsWith('"')) {
                    localStorage.setItem('mdbook-sidebar', sidebar.slice(1, sidebar.length - 1));
                }
            } catch (e) { }
        </script>

        <!-- Set the theme before any content is loaded, prevents flash -->
        <script>
            var theme;
            try { theme = localStorage.getItem('mdbook-theme'); } catch(e) { }
            if (theme === null || theme === undefined) { theme = default_theme; }
            var html = document.querySelector('html');
            html.classList.remove('no-js')
            html.classList.remove('light')
            html.classList.add(theme);
            html.classList.add('js');
        </script>

        <!-- Hide / unhide sidebar before it is displayed -->
        <script>
            var html = document.querySelector('html');
            var sidebar = 'hidden';
            if (document.body.clientWidth >= 1080) {
                try { sidebar = localStorage.getItem('mdbook-sidebar'); } catch(e) { }
                sidebar = sidebar || 'visible';
            }
            html.classList.remove('sidebar-visible');
            html.classList.add("sidebar-" + sidebar);
        </script>

        <nav id="sidebar" class="sidebar" aria-label="Table of contents">
            <div class="sidebar-scrollbox">
                <ol class="chapter"><li class="chapter-item expanded affix "><a href="index.html">简介</a></li><li class="chapter-item expanded affix "><li class="part-title">七年级上</li><li class="chapter-item expanded "><a href="七年级上/1、童趣.html"><strong aria-hidden="true">1.</strong> 童趣</a></li><li class="chapter-item expanded "><a href="七年级上/2、论语-十则.html"><strong aria-hidden="true">2.</strong> 论语-十则</a></li><li class="chapter-item expanded "><a href="七年级上/3、古代诗歌-五首.html"><strong aria-hidden="true">3.</strong> 古代诗歌-五首</a></li><li class="chapter-item expanded "><a href="七年级上/4、山市.html"><strong aria-hidden="true">4.</strong> 山市</a></li><li class="chapter-item expanded "><a href="七年级上/5、世说新语-两则.html"><strong aria-hidden="true">5.</strong> 世说新语-两则</a></li><li class="chapter-item expanded "><a href="七年级上/6、寓言四则.html"><strong aria-hidden="true">6.</strong> 寓言四则</a></li><li class="chapter-item expanded "><a href="七年级上/7、课外古诗词.html"><strong aria-hidden="true">7.</strong> 课外古诗词</a></li><li class="chapter-item expanded affix "><li class="part-title">七年级下</li><li class="chapter-item expanded "><a href="七年级下/1、伤仲永.html"><strong aria-hidden="true">8.</strong> 伤仲永</a></li><li class="chapter-item expanded "><a href="七年级下/2、木兰诗.html"><strong aria-hidden="true">9.</strong> 木兰诗</a></li><li class="chapter-item expanded "><a href="七年级下/3、孙权劝学.html"><strong aria-hidden="true">10.</strong> 孙权劝学</a></li><li class="chapter-item expanded "><a href="七年级下/4、口技.html"><strong aria-hidden="true">11.</strong> 口技</a></li><li class="chapter-item expanded "><a href="七年级下/5、短文两篇.html"><strong aria-hidden="true">12.</strong> 短文两篇</a></li><li class="chapter-item expanded "><a href="七年级下/6、狼.html"><strong aria-hidden="true">13.</strong> 狼</a></li><li class="chapter-item expanded "><a href="七年级下/7、课外古诗词.html"><strong aria-hidden="true">14.</strong> 课外古诗词</a></li><li class="chapter-item expanded affix "><li class="part-title">八年级上</li><li class="chapter-item expanded "><a href="八年级上/1、桃花源记.html"><strong aria-hidden="true">15.</strong> 桃花源记</a></li><li class="chapter-item expanded "><a href="八年级上/2、短文两篇.html"><strong aria-hidden="true">16.</strong> 短文两篇</a></li><li class="chapter-item expanded "><a href="八年级上/3、核舟记.html"><strong aria-hidden="true">17.</strong> 核舟记</a></li><li class="chapter-item expanded "><a href="八年级上/4、大道之行也.html"><strong aria-hidden="true">18.</strong> 大道之行也</a></li><li class="chapter-item expanded "><a href="八年级上/5、杜甫诗三首.html"><strong aria-hidden="true">19.</strong> 杜甫诗三首</a></li><li class="chapter-item expanded "><a href="八年级上/6、三峡.html"><strong aria-hidden="true">20.</strong> 三峡</a></li><li class="chapter-item expanded "><a href="八年级上/7、短文两篇.html"><strong aria-hidden="true">21.</strong> 短文两篇</a></li><li class="chapter-item expanded "><a href="八年级上/8、观潮.html"><strong aria-hidden="true">22.</strong> 观潮</a></li><li class="chapter-item expanded "><a href="八年级上/9、湖心亭看雪.html"><strong aria-hidden="true">23.</strong> 湖心亭看雪</a></li><li class="chapter-item expanded "><a href="八年级上/10、诗四首.html"><strong aria-hidden="true">24.</strong> 诗四首</a></li><li class="chapter-item expanded "><a href="八年级上/11、课外古诗词.html"><strong aria-hidden="true">25.</strong> 课外古诗词</a></li><li class="chapter-item expanded affix "><li class="part-title">八年级下</li><li class="chapter-item expanded "><a href="八年级下/1、与朱元思书.html"><strong aria-hidden="true">26.</strong> 与朱元思书</a></li><li class="chapter-item expanded "><a href="八年级下/2、五柳先生传.html"><strong aria-hidden="true">27.</strong> 五柳先生传</a></li><li class="chapter-item expanded "><a href="八年级下/3、马说.html"><strong aria-hidden="true">28.</strong> 马说</a></li><li class="chapter-item expanded "><a href="八年级下/4、送东阳马生序.html"><strong aria-hidden="true">29.</strong> 送东阳马生序</a></li><li class="chapter-item expanded "><a href="八年级下/5、诗词曲五首.html"><strong aria-hidden="true">30.</strong> 诗词曲五首</a></li><li class="chapter-item expanded "><a href="八年级下/6、小石潭记.html"><strong aria-hidden="true">31.</strong> 小石潭记</a></li><li class="chapter-item expanded "><a href="八年级下/7、岳阳楼记.html"><strong aria-hidden="true">32.</strong> 岳阳楼记</a></li><li class="chapter-item expanded "><a href="八年级下/8、醉翁亭记.html"><strong aria-hidden="true">33.</strong> 醉翁亭记</a></li><li class="chapter-item expanded "><a href="八年级下/9、满井游记.html"><strong aria-hidden="true">34.</strong> 满井游记</a></li><li class="chapter-item expanded "><a href="八年级下/10、诗五首.html"><strong aria-hidden="true">35.</strong> 诗五首</a></li><li class="chapter-item expanded "><a href="八年级下/11、课外古诗词.html"><strong aria-hidden="true">36.</strong> 课外古诗词</a></li><li class="chapter-item expanded affix "><li class="part-title">九年级上</li><li class="chapter-item expanded "><a href="九年级上/1、沁园春雪.html"><strong aria-hidden="true">37.</strong> 沁园春雪</a></li><li class="chapter-item expanded "><a href="九年级上/2、智取生辰纲.html"><strong aria-hidden="true">38.</strong> 智取生辰纲</a></li><li class="chapter-item expanded "><a href="九年级上/3、杨修之死.html"><strong aria-hidden="true">39.</strong> 杨修之死</a></li><li class="chapter-item expanded "><a href="九年级上/4、范进中举.html"><strong aria-hidden="true">40.</strong> 范进中举</a></li><li class="chapter-item expanded "><a href="九年级上/5、香菱学诗.html"><strong aria-hidden="true">41.</strong> 香菱学诗</a></li><li class="chapter-item expanded "><a href="九年级上/6、陈涉世家.html"><strong aria-hidden="true">42.</strong> 陈涉世家</a></li><li class="chapter-item expanded "><a href="九年级上/7、唐雎不辱使命.html"><strong aria-hidden="true">43.</strong> 唐雎不辱使命</a></li><li class="chapter-item expanded "><a href="九年级上/8、隆中对.html"><strong aria-hidden="true">44.</strong> 隆中对</a></li><li class="chapter-item expanded "><a href="九年级上/9、出师表.html"><strong aria-hidden="true">45.</strong> 出师表</a></li><li class="chapter-item expanded "><a href="九年级上/10、词五首.html"><strong aria-hidden="true">46.</strong> 词五首</a></li><li class="chapter-item expanded "><a href="九年级上/11、课外古诗词.html"><strong aria-hidden="true">47.</strong> 课外古诗词</a></li><li class="chapter-item expanded affix "><li class="part-title">九年级下</li><li class="chapter-item expanded "><a href="九年级下/1、公输.html"><strong aria-hidden="true">48.</strong> 公输</a></li><li class="chapter-item expanded "><a href="九年级下/2、孟子-两章.html"><strong aria-hidden="true">49.</strong> 孟子-两章</a></li><li class="chapter-item expanded "><a href="九年级下/3、鱼我所欲也.html"><strong aria-hidden="true">50.</strong> 鱼我所欲也</a></li><li class="chapter-item expanded "><a href="九年级下/4、庄子-故事两则.html"><strong aria-hidden="true">51.</strong> 庄子-故事两则</a></li><li class="chapter-item expanded "><a href="九年级下/5、曹刿论战.html"><strong aria-hidden="true">52.</strong> 曹刿论战</a></li><li class="chapter-item expanded "><a href="九年级下/6、邹忌讽齐王纳谏.html"><strong aria-hidden="true">53.</strong> 邹忌讽齐王纳谏</a></li><li class="chapter-item expanded "><a href="九年级下/7、愚公移山.html"><strong aria-hidden="true">54.</strong> 愚公移山</a></li><li class="chapter-item expanded "><a href="九年级下/8、诗经-两首.html"><strong aria-hidden="true">55.</strong> 诗经-两首</a></li><li class="chapter-item expanded "><a href="九年级下/9、课外古诗词.html"><strong aria-hidden="true">56.</strong> 课外古诗词</a></li><li class="chapter-item expanded affix "><li class="part-title">高一上</li><li class="chapter-item expanded "><a href="高一上/1、沁园春·长沙.html"><strong aria-hidden="true">57.</strong> 沁园春·长沙</a></li><li class="chapter-item expanded "><a href="高一上/2、劝学.html"><strong aria-hidden="true">58.</strong> 劝学</a></li><li class="chapter-item expanded "><a href="高一上/3、师说.html"><strong aria-hidden="true">59.</strong> 师说</a></li><li class="chapter-item expanded "><a href="高一上/4、赤壁赋.html"><strong aria-hidden="true">60.</strong> 赤壁赋</a></li><li class="chapter-item expanded "><a href="高一上/5、始得西山宴游记.html"><strong aria-hidden="true">61.</strong> 始得西山宴游记</a></li><li class="chapter-item expanded affix "><li class="part-title">高一下</li><li class="chapter-item expanded "><a href="高一下/1、六国论.html"><strong aria-hidden="true">62.</strong> 六国论</a></li><li class="chapter-item expanded "><a href="高一下/2、阿房宫赋.html"><strong aria-hidden="true">63.</strong> 阿房宫赋</a></li><li class="chapter-item expanded "><a href="高一下/3、念奴娇·赤壁怀古.html"><strong aria-hidden="true">64.</strong> 念奴娇·赤壁怀古</a></li><li class="chapter-item expanded "><a href="高一下/4、永遇乐·京口北固亭怀古.html"><strong aria-hidden="true">65.</strong> 永遇乐·京口北固亭怀古</a></li><li class="chapter-item expanded affix "><li class="part-title">高二上</li><li class="chapter-item expanded "><a href="高二上/1、指南录后序.html"><strong aria-hidden="true">66.</strong> 指南录后序</a></li><li class="chapter-item expanded "><a href="高二上/2、五人墓碑记.html"><strong aria-hidden="true">67.</strong> 五人墓碑记</a></li><li class="chapter-item expanded "><a href="高二上/3、离骚.html"><strong aria-hidden="true">68.</strong> 离骚</a></li><li class="chapter-item expanded "><a href="高二上/4、烛之武退秦师.html"><strong aria-hidden="true">69.</strong> 烛之武退秦师</a></li><li class="chapter-item expanded "><a href="高二上/5、谏太宗十思疏.html"><strong aria-hidden="true">70.</strong> 谏太宗十思疏</a></li><li class="chapter-item expanded "><a href="高二上/6、廉颇蔺相如列传.html"><strong aria-hidden="true">71.</strong> 廉颇蔺相如列传</a></li><li class="chapter-item expanded "><a href="高二上/7、鸿门宴.html"><strong aria-hidden="true">72.</strong> 鸿门宴</a></li><li class="chapter-item expanded "><a href="高二上/8、秋水.html"><strong aria-hidden="true">73.</strong> 秋水</a></li><li class="chapter-item expanded "><a href="高二上/9、非攻.html"><strong aria-hidden="true">74.</strong> 非攻</a></li><li class="chapter-item expanded affix "><li class="part-title">高二下</li><li class="chapter-item expanded "><a href="高二下/1、季氏将伐颛臾.html"><strong aria-hidden="true">75.</strong> 季氏将伐颛臾</a></li><li class="chapter-item expanded "><a href="高二下/2、寡人之于国也.html"><strong aria-hidden="true">76.</strong> 寡人之于国也</a></li><li class="chapter-item expanded "><a href="高二下/3、黄花岗烈士事略.html"><strong aria-hidden="true">77.</strong> 黄花岗烈士事略</a></li><li class="chapter-item expanded "><a href="高二下/4、蜀道难.html"><strong aria-hidden="true">78.</strong> 蜀道难</a></li><li class="chapter-item expanded "><a href="高二下/5、登高.html"><strong aria-hidden="true">79.</strong> 登高</a></li><li class="chapter-item expanded "><a href="高二下/6、琵琶行.html"><strong aria-hidden="true">80.</strong> 琵琶行</a></li><li class="chapter-item expanded "><a href="高二下/7、锦瑟.html"><strong aria-hidden="true">81.</strong> 锦瑟</a></li><li class="chapter-item expanded "><a href="高二下/8、虞美人·春花秋月何时了.html"><strong aria-hidden="true">82.</strong> 虞美人·春花秋月何时了</a></li><li class="chapter-item expanded "><a href="高二下/9、蝶恋花·槛菊愁烟兰泣露.html"><strong aria-hidden="true">83.</strong> 蝶恋花·槛菊愁烟兰泣露</a></li><li class="chapter-item expanded "><a href="高二下/10、雨霖铃·寒蝉凄切.html"><strong aria-hidden="true">84.</strong> 雨霖铃·寒蝉凄切</a></li><li class="chapter-item expanded "><a href="高二下/11、声声慢·寻寻觅觅.html"><strong aria-hidden="true">85.</strong> 声声慢·寻寻觅觅</a></li><li class="chapter-item expanded "><a href="高二下/12、滕王阁序.html"><strong aria-hidden="true">86.</strong> 滕王阁序</a></li><li class="chapter-item expanded "><a href="高二下/13、秋声赋.html"><strong aria-hidden="true">87.</strong> 秋声赋</a></li><li class="chapter-item expanded affix "><li class="part-title">高三上</li><li class="chapter-item expanded "><a href="高三上/1、陈情表.html"><strong aria-hidden="true">88.</strong> 陈情表</a></li><li class="chapter-item expanded "><a href="高三上/2、项脊轩志.html"><strong aria-hidden="true">89.</strong> 项脊轩志</a></li><li class="chapter-item expanded "><a href="高三上/3、报任安书.html"><strong aria-hidden="true">90.</strong> 报任安书</a></li><li class="chapter-item expanded "><a href="高三上/4、渔父.html"><strong aria-hidden="true">91.</strong> 渔父</a></li><li class="chapter-item expanded "><a href="高三上/5、逍遥游.html"><strong aria-hidden="true">92.</strong> 逍遥游</a></li><li class="chapter-item expanded "><a href="高三上/6、兰亭集序.html"><strong aria-hidden="true">93.</strong> 兰亭集序</a></li></ol>
            </div>
            <div id="sidebar-resize-handle" class="sidebar-resize-handle"></div>
        </nav>

        <div id="page-wrapper" class="page-wrapper">

            <div class="page">
                                <div id="menu-bar-hover-placeholder"></div>
                <div id="menu-bar" class="menu-bar sticky bordered">
                    <div class="left-buttons">
                        <button id="sidebar-toggle" class="icon-button" type="button" title="Toggle Table of Contents" aria-label="Toggle Table of Contents" aria-controls="sidebar">
                            <i class="fa fa-bars"></i>
                        </button>
                        <button id="theme-toggle" class="icon-button" type="button" title="Change theme" aria-label="Change theme" aria-haspopup="true" aria-expanded="false" aria-controls="theme-list">
                            <i class="fa fa-paint-brush"></i>
                        </button>
                        <ul id="theme-list" class="theme-popup" aria-label="Themes" role="menu">
                            <li role="none"><button role="menuitem" class="theme" id="light">Light</button></li>
                            <li role="none"><button role="menuitem" class="theme" id="rust">Rust</button></li>
                            <li role="none"><button role="menuitem" class="theme" id="coal">Coal</button></li>
                            <li role="none"><button role="menuitem" class="theme" id="navy">Navy</button></li>
                            <li role="none"><button role="menuitem" class="theme" id="ayu">Ayu</button></li>
                        </ul>
                        <button id="search-toggle" class="icon-button" type="button" title="Search. (Shortkey: s)" aria-label="Toggle Searchbar" aria-expanded="false" aria-keyshortcuts="S" aria-controls="searchbar">
                            <i class="fa fa-search"></i>
                        </button>
                    </div>

                    <h1 class="menu-title">中学古文集</h1>

                    <div class="right-buttons">
                        <a href="print.html" title="Print this book" aria-label="Print this book">
                            <i id="print-button" class="fa fa-print"></i>
                        </a>

                    </div>
                </div>

                <div id="search-wrapper" class="hidden">
                    <form id="searchbar-outer" class="searchbar-outer">
                        <input type="search" id="searchbar" name="searchbar" placeholder="Search this book ..." aria-controls="searchresults-outer" aria-describedby="searchresults-header">
                    </form>
                    <div id="searchresults-outer" class="searchresults-outer hidden">
                        <div id="searchresults-header" class="searchresults-header"></div>
                        <ul id="searchresults">
                        </ul>
                    </div>
                </div>

                <!-- Apply ARIA attributes after the sidebar and the sidebar toggle button are added to the DOM -->
                <script>
                    document.getElementById('sidebar-toggle').setAttribute('aria-expanded', sidebar === 'visible');
                    document.getElementById('sidebar').setAttribute('aria-hidden', sidebar !== 'visible');
                    Array.from(document.querySelectorAll('#sidebar a')).forEach(function(link) {
                        link.setAttribute('tabIndex', sidebar === 'visible' ? 0 : -1);
                    });
                </script>

                <div id="content" class="content">
                    <main>
                        <h1 id="介绍"><a class="header" href="#介绍">介绍</a></h1>
<hr />
<p>毕业数年，深感文化水平不断下降。特收录中学时代语文课本中的古诗文，闲暇时翻看几页，将还给老师的知识再夺回来。</p>
<div style="break-before: page; page-break-before: always;"></div><h1 id="童趣"><a class="header" href="#童趣">童趣</a></h1>
<p><strong>沈复</strong></p>
<p>余忆童稚时，能张目对日，明察秋毫，见藐小之物必细察其纹理，故时有物外之趣。</p>
<p>夏蚊成雷，私拟作群鹤舞于空中，心之所向，则或千或百，果然鹤也；昂首观之，项为之强。又留蚊于素帐中，徐喷以烟，使之冲烟而飞鸣，作青云白鹤观，果如鹤唳云端，为之怡然称快。</p>
<p>余常于土墙凹凸处，花台小草丛杂处，蹲其身，使与台齐；定神细视，以丛草为林，以虫蚊为兽，以土砾凸者为丘，凹者为壑，神游其中，怡然自得。</p>
<p>一日，见二虫斗草间，观之，兴正浓，忽有庞然大物，拔山倒树而来，盖一癞虾蟆，舌一吐而二虫尽为所吞。余年幼，方出神，不觉呀然一惊。神定，捉虾蟆，鞭数十，驱之别院。</p>
<div style="break-before: page; page-break-before: always;"></div><h1 id="论语-十则"><a class="header" href="#论语-十则">论语-十则</a></h1>
<p>子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”（《学而》）</p>
<p>曾子曰：“吾日三省吾身：为人谋而不忠乎？与朋友交而不信乎？传不习乎？”（《学而》）</p>
<p>子曰：“温故而知新，可以为师矣。”（《为政》）</p>
<p>子曰：“学而不思则罔,思而不学则殆。”（《为政》）</p>
<p>子曰：“由，诲女知之乎！知之为知之，不知为不知，是知也。”（《为政》）</p>
<p>子曰：“见贤思齐焉，见不贤而内自省也。”（《里仁》）</p>
<p>子曰：“三人行，必有我师焉。择其善者而从之，其不善者而改之。”（《述而》）</p>
<p>曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”（《泰伯》）</p>
<p>子曰：“岁寒，然后知松柏之后凋也。”（《子罕》）</p>
<p>子贡问曰：“有一言而可以终身行之者乎？”子曰：“其恕乎！己所不欲，勿施于人。”（《卫灵公》）</p>
<div style="break-before: page; page-break-before: always;"></div><h1 id="古代诗歌-五首"><a class="header" href="#古代诗歌-五首">古代诗歌-五首</a></h1>
<ul>
<li><strong>观沧海</strong></li>
</ul>
<p><strong>曹操</strong></p>
<p>东临碣石，以观沧海。<br />
水何澹澹，山岛竦峙。<br />
树木丛生，百草丰茂。<br />
秋风萧瑟，洪波涌起。<br />
日月之行，若出其中；<br />
星汉灿烂，若出其里。<br />
幸甚至哉，歌以咏志。</p>
<hr />
<ul>
<li><strong>次北固山下</strong></li>
</ul>
<p><strong>王湾</strong></p>
<p>客路青山外，行舟绿水前。<br />
潮平两岸阔，风正一帆悬。<br />
海日生残夜，江春入旧年。<br />
乡书何处达？归雁洛阳边。</p>
<hr />
<ul>
<li><strong>钱塘湖春行</strong></li>
</ul>
<p><strong>白居易</strong></p>
<p>孤山寺北贾亭西，水面初平云脚低。<br />
几处早莺争暖树，谁家新燕啄春泥。<br />
乱花渐欲迷人眼，浅草才能没马蹄。<br />
最爱湖东行不足，绿杨阴里白沙堤。</p>
<hr />
<ul>
<li><strong>西江月·夜行黄沙道中</strong></li>
</ul>
<p><strong>辛弃疾</strong></p>
<p>明月别枝惊鹊，清风半夜鸣蝉。稻花香里说丰年，听取蛙声一片。<br />
七八个星天外，两三点雨山前。旧时茅店社林边，路转溪桥忽见。</p>
<hr />
<ul>
<li><strong>天净沙·秋思</strong></li>
</ul>
<p><strong>马致远</strong></p>
<p>枯藤老树昏鸦，<br />
小桥流水人家，<br />
古道西风瘦马。<br />
夕阳西下，<br />
断肠人在天涯。    </p>
<div style="break-before: page; page-break-before: always;"></div><h1 id="山市"><a class="header" href="#山市">山市</a></h1>
<p><strong>蒲松龄</strong></p>
<p>　　奂山山市，邑八景之一也，然数年恒不一见。孙公子禹年与同人饮楼上，忽见山头有孤塔耸起，高插青冥，相顾惊疑，念近中无此禅院。无何，见宫殿数十所，碧瓦飞甍，始悟为山市。未几，高垣睥睨，连亘六七里，居然城郭矣。中有楼若者，堂若者，坊若者，历历在目，以亿万计。忽大风起，尘气莽莽然，城市依稀而已。既而风定天清，一切乌有，惟危楼一座，直接霄汉。楼五架，窗扉皆洞开；一行有五点明处，楼外天也。</p>
<p>　　层层指数，楼愈高，则明渐少。数至八层，裁如星点。又其上，则黯然缥缈，不可计其层次矣。而楼上人往来屑屑，或凭或立，不一状。逾时，楼渐低，可见其顶；又渐如常楼；又渐如高舍；倏忽如拳如豆，遂不可见。</p>
<div style="break-before: page; page-break-before: always;"></div><h1 id="世说新语-两则"><a class="header" href="#世说新语-两则">世说新语-两则</a></h1>
<ul>
<li><strong>咏雪</strong></li>
</ul>
<p><strong>刘义庆</strong></p>
<p>谢太傅寒雪日内集，与儿女讲论文义。俄而雪骤,公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。</p>
<hr />
<ul>
<li><strong>陈太丘与友期</strong></li>
</ul>
<p><strong>刘义庆</strong></p>
<p>陈太丘与友期行，期日中，过中不至，太丘舍去，去后乃至。 元方时年七岁，门外戏。客问元方：“尊君在不？”答曰：“待君久不至，已去。”友人便怒：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之，元方入门不顾。</p>
<div style="break-before: page; page-break-before: always;"></div><h1 id="寓言四则"><a class="header" href="#寓言四则">寓言四则</a></h1>
<ul>
<li><strong>智子疑邻</strong></li>
</ul>
<p><strong>韩非</strong></p>
<p>宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。</p>
<hr />
<ul>
<li><strong>塞翁失马</strong></li>
</ul>
<p><strong>刘安</strong></p>
<p>　　近塞上之人，有善术者，马无故亡而入胡。人皆吊之，其父曰：“此何遽不为福乎？”居数月，其马将胡骏马而归。人皆贺之，其父曰：“此何遽不能为祸乎？”家富良马，其子好骑，堕而折其髀。人皆吊之，其父曰：“此何遽不为福乎？”居一年，胡人大入塞，丁壮者引弦而战。近塞之人，死者十九。此独以跛之故，父子相保。</p>
<div style="break-before: page; page-break-before: always;"></div><h1 id="课外古诗词"><a class="header" href="#课外古诗词">课外古诗词</a></h1>
<ul>
<li><strong>龟虽寿</strong></li>
</ul>
<p><strong>曹操</strong></p>
<p>神龟虽寿，犹有竟时。<br />
螣蛇乘雾，终为土灰。<br />
老骥伏枥，志在千里。<br />
烈士暮年，壮心不已。<br />
盈缩之期，不但在天；<br />
养怡之福，可得永年。<br />
幸甚至哉，歌以咏志。</p>
<hr />
<ul>
<li><strong>过故人庄</strong></li>
</ul>
<p><strong>孟浩然</strong></p>
<p>故人具鸡黍，邀我至田家。<br />
绿树村边合，青山郭外斜。<br />
开轩面场圃，把酒话桑麻。<br />
待到重阳日，还来就菊花。</p>
<hr />
<ul>
<li><strong>题破山寺后禅院</strong></li>
</ul>
<p><strong>常建</strong></p>
<p>清晨入古寺，初日照高林。<br />
曲径通幽处，禅房花木深。<br />
山光悦鸟性，潭影空人心。<br />
万籁此俱寂，但余钟磬音。</p>
<hr />
<ul>
<li><strong>闻王昌龄左迁龙标遥有此寄</strong></li>
</ul>
<p><strong>李白</strong></p>
<p>杨花落尽子规啼，闻道龙标过五溪。<br />
我寄愁心与明月，随风直到夜郎西。</p>
<hr />
<ul>
<li><strong>夜雨寄北</strong></li>
</ul>
<p><strong>李商隐</strong></p>
<p>君问归期未有期，巴山夜雨涨秋池。<br />
何当共剪西窗烛，却话巴山夜雨时。</p>
<hr />
<ul>
<li><strong>泊秦淮</strong></li>
</ul>
<p><strong>杜牧</strong></p>
<p>烟笼寒水月笼沙，夜泊秦淮近酒家。<br />
商女不知亡国恨，隔江犹唱《后庭花》。</p>
<hr />
<ul>
<li><strong>过松源晨炊漆公店</strong></li>
</ul>
<p><strong>杨万里</strong></p>
<p>莫言下岭便无难，赚得行人空喜欢。<br />
正入万山圈子里，一山放过一山拦。</p>
<hr />
<ul>
<li><strong>观书有感二首·其一</strong></li>
</ul>
<p><strong>朱熹</strong></p>
<p>半亩方塘一鉴开，天光云影共徘徊。<br />
问渠那得清如许？为有源头活水来。</p>
<hr />
<ul>
<li><strong>浣溪沙·一曲新词酒一杯</strong></li>
</ul>
<p><strong>晏殊</strong></p>
<p>一曲新词酒一杯，去年天气旧亭台。夕阳西下几时回？<br />
无可奈何花落去，似曾相识燕归来。小园香径独徘徊。</p>
<hr />
<ul>
<li><strong>如梦令·常记溪亭日暮</strong></li>
</ul>
<p><strong>李清照</strong></p>
<p>常记溪亭日暮，沉醉不知归路。<br />
兴尽晚回舟，误入藕花深处。<br />
争渡，争渡，惊起一滩鸥鹭。</p>
<div style="break-before: page; page-break-before: always;"></div><h1 id="伤仲永"><a class="header" href="#伤仲永">伤仲永</a></h1>
<p><strong>王安石</strong></p>
<p>　　金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。</p>
<p>　　余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣。”</p>
<p>　　王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？</p>
<div style="break-before: page; page-break-before: always;"></div><h1 id="木兰诗"><a class="header" href="#木兰诗">木兰诗</a></h1>
<p><strong>佚名</strong></p>
<p>　　唧唧复唧唧，木兰当户织。不闻机杼声，惟闻女叹息。问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。</p>
<p>　　东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。</p>
<p>　　万里赴戎机，关山度若飞。朔气传金柝，寒光照铁衣。将军百战死，壮士十年归。</p>
<p>　　归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。</p>
<p>　　爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。</p>
<p>　　雄兔脚扑朔，雌兔眼迷离；双兔傍地走，安能辨我是雄雌？</p>
<div style="break-before: page; page-break-before: always;"></div><h1 id="孙权劝学"><a class="header" href="#孙权劝学">孙权劝学</a></h1>
<p><strong>司马光</strong></p>
<p>　　初，权谓吕蒙曰：“卿今当涂掌事，不可不学！”蒙辞以军中多务。权曰：“孤岂欲卿治经为博士邪?但当涉猎，见往事耳。卿言多务，孰若孤？孤常读书，自以为大有所益。”蒙乃始就学。</p>
<p>　　及鲁肃过寻阳，与蒙论议，大惊曰：“卿今者才略，非复吴下阿蒙！”蒙曰：“士别三日，即更刮目相待，大兄何见事之晚乎！”肃遂拜蒙母，结友而别。</p>
<div style="break-before: page; page-break-before: always;"></div><h1 id="口技"><a class="header" href="#口技">口技</a></h1>
<p><strong>林嗣环</strong></p>
<p>　　京中有善口技者。会宾客大宴，于厅事之东北角，施八尺屏障，口技人坐屏障中，一桌、一椅、一扇、一抚尺而已。众宾团坐。少顷，但闻屏障中抚尺一下，满坐寂然，无敢哗者。</p>
<p>　　遥闻深巷中犬吠，便有妇人惊觉欠伸，其夫呓语。既而儿醒，大啼。夫亦醒。妇抚儿乳，儿含乳啼，妇拍而呜之。又一大儿醒，絮絮不止。当是时，妇手拍儿声，口中呜声，儿含乳啼声，大儿初醒声，夫叱大儿声，一时齐发，众妙毕备。满坐宾客无不伸颈，侧目，微笑，默叹，以为妙绝。</p>
<p>　　未几，夫齁声起，妇拍儿亦渐拍渐止。微闻有鼠作作索索，盆器倾侧，妇梦中咳嗽。宾客意少舒，稍稍正坐。</p>
<p>　　忽一人大呼：“火起”，夫起大呼，妇亦起大呼。两儿齐哭。俄而百千人大呼，百千儿哭，百千犬吠。中间力拉崩倒之声，火爆声，呼呼风声，百千齐作；又夹百千求救声，曳屋许许声，抢夺声，泼水声。凡所应有，无所不有。虽人有百手，手有百指，不能指其一端；人有百口，口有百舌，不能名其一处也。于是宾客无不变色离席，奋袖出臂，两股战战，几欲先走。</p>
<p>　　忽然抚尺一下，群响毕绝。撤屏视之，一人、一桌、一椅、一扇、一抚尺而已。</p>
<div style="break-before: page; page-break-before: always;"></div><h1 id="短文两篇"><a class="header" href="#短文两篇">短文两篇</a></h1>
<ul>
<li><strong>共工怒触不周山</strong></li>
</ul>
<p><strong>佚名</strong></p>
<p>　　昔者，共工与颛顼争为帝，怒而触不周之山，天柱折，地维绝。天倾西北，故日月星辰移焉；地不满东南，故水潦尘埃归焉。</p>
<hr />
<ul>
<li><strong>夸父逐日</strong></li>
</ul>
<p><strong>佚名</strong></p>
<p>　　夸父与日逐走，入日；渴，欲得饮，饮于河、渭；河、渭不足，北饮大泽。未至，道渴而死。弃其杖，化为邓林。</p>
<div style="break-before: page; page-break-before: always;"></div><h1 id="狼"><a class="header" href="#狼">狼</a></h1>
<p><strong>蒲松龄</strong></p>
<p>　　一屠晚归，担中肉尽，止有剩骨。途中两狼，缀行甚远。
　　屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。
　　屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。
　　少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。
　　狼亦黠矣，而顷刻两毙，禽兽之变诈几何哉？止增笑耳。</p>
<div style="break-before: page; page-break-before: always;"></div><h1 id="课外古诗词-1"><a class="header" href="#课外古诗词-1">课外古诗词</a></h1>
<ul>
<li><strong>山中杂诗</strong></li>
</ul>
<p><strong>吴均</strong></p>
<p>山际见来烟，竹中窥落日。<br />
鸟向檐上飞，云从窗里出。</p>
<hr />
<ul>
<li><strong>竹里馆</strong></li>
</ul>
<p><strong>王维</strong></p>
<p>独坐幽篁里，弹琴复长啸。<br />
深林人不知，明月来相照。</p>
<hr />
<ul>
<li><strong>峨眉山月歌</strong></li>
</ul>
<p><strong>李白</strong></p>
<p>峨眉山月半轮秋，影入平羌江水流。<br />
夜发清溪向三峡，思君不见下渝州。</p>
<hr />
<ul>
<li><strong>春夜洛城闻笛</strong></li>
</ul>
<p><strong>李白</strong></p>
<p>谁家玉笛暗飞声，散入春风满洛城。<br />
此夜曲中闻折柳，何人不起故园情。</p>
<hr />
<ul>
<li><strong>逢入京使</strong></li>
</ul>
<p><strong>岑参</strong></p>
<p>故园东望路漫漫，双袖龙钟泪不干。<br />
马上相逢无纸笔，凭君传语报平安。</p>
<hr />
<ul>
<li><strong>滁州西涧</strong></li>
</ul>
<p><strong>韦应物</strong></p>
<p>独怜幽草涧边生，上有黄鹂深树鸣。<br />
春潮带雨晚来急，野渡无人舟自横。</p>
<hr />
<ul>
<li><strong>江南逢李龟年</strong></li>
</ul>
<p><strong>杜甫</strong></p>
<p>岐王宅里寻常见，崔九堂前几度闻。<br />
正是江南好风景，落花时节又逢君。</p>
<hr />
<ul>
<li><strong>送灵澈上人</strong></li>
</ul>
<p><strong>刘长卿</strong></p>
<p>苍苍竹林寺，杳杳钟声晚。<br />
荷笠带斜阳，青山独归远。</p>
<hr />
<ul>
<li><strong>约客</strong></li>
</ul>
<p><strong>赵师秀</strong></p>
<p>黄梅时节家家雨，青草池塘处处蛙。<br />
有约不来过夜半，闲敲棋子落灯花。</p>
<hr />
<ul>
<li><strong>论诗五首·其二</strong></li>
</ul>
<p><strong>赵翼</strong></p>
<p>李杜诗篇万口传，至今已觉不新鲜。<br />
江山代有才人出，各领风骚数百年。</p>
<div style="break-before: page; page-break-before: always;"></div><h1 id="桃花源记"><a class="header" href="#桃花源记">桃花源记</a></h1>
<p><strong>陶渊明</strong></p>
<p>　　晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷，渔人甚异之。复前行，欲穷其林。</p>
<p>　　林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田美池桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。</p>
<p>　　见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”</p>
<p>　　既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。</p>
<p>　　南阳刘子骥，高尚士也，闻之，欣然规往。未果，寻病终，后遂无问津者。</p>
<div style="break-before: page; page-break-before: always;"></div><h1 id="短文两篇-1"><a class="header" href="#短文两篇-1">短文两篇</a></h1>
<ul>
<li><strong>陋室铭</strong></li>
</ul>
<p><strong>刘禹锡</strong></p>
<p>山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？</p>
<hr />
<ul>
<li><strong>爱莲说</strong></li>
</ul>
<p><strong>周敦颐</strong></p>
<p>　　水陆草木之花，可爱者甚蕃。晋陶渊明独爱菊。自李唐来，世人盛爱牡丹。予独爱莲之出淤泥而不染，濯清涟而不妖，中通外直，不蔓不枝，香远益清，亭亭净植，可远观而不可亵玩焉。</p>
<p>　　予谓菊，花之隐逸者也；牡丹，花之富贵者也；莲，花之君子者也。噫！菊之爱，陶后鲜有闻。莲之爱，同予者何人?牡丹之爱，宜乎众矣!</p>
<div style="break-before: page; page-break-before: always;"></div><h1 id="核舟记"><a class="header" href="#核舟记">核舟记</a></h1>
<p><strong>魏学洢</strong></p>
<p>　　明有奇巧人曰王叔远，能以径寸之木，为宫室、器皿 、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。</p>
<p>　　舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。</p>
<p>　　船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。</p>
<p>　　舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。</p>
<p>　　其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。</p>
<p>　　通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四；而计其长曾不盈寸。盖简桃核修狭者为之。嘻，技亦灵怪矣哉！</p>
<div style="break-before: page; page-break-before: always;"></div><h1 id="大道之行也"><a class="header" href="#大道之行也">大道之行也</a></h1>
<p><strong>佚名</strong></p>
<p>　　大道之行也，天下为公，选贤与能，讲信修睦。故人不独亲其亲，不独子其子，使老有所终，壮有所用，幼有所长，矜、寡、孤、独、废疾者皆有所养，男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭，是谓大同。</p>
<div style="break-before: page; page-break-before: always;"></div><h1 id="杜甫诗三首"><a class="header" href="#杜甫诗三首">杜甫诗三首</a></h1>
<p><strong>杜甫</strong></p>
<p>岱宗夫如何？齐鲁青未了。<br />
造化钟神秀，阴阳割昏晓。<br />
荡胸生曾云，决眦入归鸟。<br />
会当凌绝顶，一览众山小。</p>
<hr />
<p><strong>杜甫</strong></p>
<p>国破山河在，城春草木深。<br />
感时花溅泪，恨别鸟惊心。<br />
烽火连三月，家书抵万金。<br />
白头搔更短，浑欲不胜簪。</p>
<hr />
<p><strong>杜甫</strong></p>
<p>暮投石壕村，有吏夜捉人。
老翁逾墙走，老妇出门看。
吏呼一何怒，妇啼一何苦。
听妇前致词，三男邺城戍。
一男附书至，二男新战死。
存者且偷生，死者长已矣。
室中更无人，惟有乳下孙。
有孙母未去，出入无完裙。
老妪力虽衰，请从吏夜归。
急应河阳役，犹得备晨炊。
夜久语声绝，如闻泣幽咽。
天明登前途，独与老翁别。</p>
<div style="break-before: page; page-break-before: always;"></div><h1 id="三峡"><a class="header" href="#三峡">三峡</a></h1>
<p><strong>郦道元</strong></p>
<p>　　自三峡七百里中，两岸连山，略无阙处。重岩叠嶂，隐天蔽日。自非亭午夜分，不见曦月。</p>
<p>　　至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。</p>
<p>　　春冬之时，则素湍绿潭，回清倒影。绝巘多生怪柏，悬泉瀑布，飞漱其间，清荣峻茂，良多趣味。</p>
<p>　　每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳。”</p>
<div style="break-before: page; page-break-before: always;"></div><h1 id="短文两篇-2"><a class="header" href="#短文两篇-2">短文两篇</a></h1>
<ul>
<li><strong>答谢中书书</strong></li>
</ul>
<p><strong>陶弘景</strong></p>
<p>　　山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。</p>
<hr />
<ul>
<li><strong>记承天夜游</strong></li>
</ul>
<p><strong>苏轼</strong></p>
<p>元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。
庭下如积水空明，水中藻、荇交横，盖竹柏影也。何夜无月？何处无竹柏？但少闲人如吾两人者耳。</p>
<div style="break-before: page; page-break-before: always;"></div><h1 id="观潮"><a class="header" href="#观潮">观潮</a></h1>
<p><strong>周密</strong></p>
<p>　　浙江之潮，天下之伟观也。自既望以至十八日为盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。</p>
<p>　　每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。</p>
<p>　　吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。</p>
<p>　　江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。</p>
<div style="break-before: page; page-break-before: always;"></div><h1 id="湖心亭看雪"><a class="header" href="#湖心亭看雪">湖心亭看雪</a></h1>
<p><strong>张岱</strong></p>
<p>　　崇祯五年十二月，余住西湖。大雪三日，湖中人鸟声俱绝。是日更定矣，余挐一小舟，拥毳衣炉火，独往湖心亭看雪。雾凇沆砀，天与云与山与水，上下一白。湖上影子，惟长堤一痕、湖心亭一点、与余舟一芥、舟中人两三粒而已。</p>
<p>　　到亭上，有两人铺毡对坐，一童子烧酒炉正沸。见余大喜曰：“湖中焉得更有此人？”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者！”</p>
<div style="break-before: page; page-break-before: always;"></div><h1 id="诗四首"><a class="header" href="#诗四首">诗四首</a></h1>
<ul>
<li><strong>归园田居·其三</strong></li>
</ul>
<p><strong>陶渊明</strong></p>
<p>种豆南山下，草盛豆苗稀。<br />
晨兴理荒秽，带月荷锄归。<br />
道狭草木长，夕露沾我衣。<br />
衣沾不足惜，但使愿无违。</p>
<hr />
<ul>
<li><strong>使至塞上</strong></li>
</ul>
<p><strong>王维</strong></p>
<p>单车欲问边，属国过居延。<br />
征蓬出汉塞，归雁入胡天。<br />
大漠孤烟直，长河落日圆。<br />
萧关逢候骑，都护在燕然。</p>
<hr />
<ul>
<li><strong>渡荆门送别</strong></li>
</ul>
<p><strong>李白</strong></p>
<p>渡远荆门外，来从楚国游。<br />
山随平野尽，江入大荒流。<br />
月下飞天镜，云生结海楼。<br />
仍怜故乡水，万里送行舟。</p>
<hr />
<ul>
<li><strong>登岳阳楼</strong></li>
</ul>
<p><strong>陈与义</strong></p>
<p>洞庭之东江水西，帘旌不动夕阳迟。<br />
登临吴蜀横分地，徙倚湖山欲暮时。<br />
万里来游还望远，三年多难更凭危。<br />
白头吊古风霜里，老木沧波无限悲。</p>
<div style="break-before: page; page-break-before: always;"></div><h1 id="课外古诗词-2"><a class="header" href="#课外古诗词-2">课外古诗词</a></h1>
<ul>
<li><strong>长歌行</strong></li>
</ul>
<p><strong>佚名</strong></p>
<p>青青园中葵，朝露待日晞。<br />
阳春布德泽，万物生光辉。<br />
常恐秋节至，焜黄华叶衰。<br />
百川东到海，何时复西归？<br />
少壮不努力，老大徒伤悲。</p>
<hr />
<ul>
<li><strong>野望</strong></li>
</ul>
<p><strong>王绩</strong></p>
<p>东皋薄暮望，徙倚欲何依。<br />
树树皆秋色，山山唯落晖。<br />
牧人驱犊返，猎马带禽归。<br />
相顾无相识，长歌怀采薇。</p>
<hr />
<ul>
<li><strong>早寒江上有怀</strong></li>
</ul>
<p><strong>孟浩然</strong></p>
<p>木落雁南度，北风江上寒。<br />
我家襄水曲，遥隔楚云端。<br />
乡泪客中尽，孤帆天际看。<br />
迷津欲有问，平海夕漫漫。</p>
<hr />
<ul>
<li><strong>望洞庭湖赠张丞相</strong></li>
</ul>
<p><strong>孟浩然</strong></p>
<p>八月湖水平，涵虚混太清。<br />
气蒸云梦泽，波撼岳阳城。<br />
欲济无舟楫，端居耻圣明。<br />
坐观垂钓者，徒有羡鱼情。</p>
<hr />
<p>风卷江湖雨暗村，四山声作海涛翻。
溪柴火软蛮毡暖，我与狸奴不出门。</p>
<ul>
<li><strong>黄鹤楼</strong></li>
</ul>
<p><strong>崔颢</strong></p>
<p>昔人已乘黄鹤去，此地空余黄鹤楼。<br />
黄鹤一去不复返，白云千载空悠悠。<br />
晴川历历汉阳树，芳草萋萋鹦鹉洲。<br />
日暮乡关何处是？烟波江上使人愁。</p>
<hr />
<ul>
<li><strong>送友人</strong></li>
</ul>
<p><strong>李白</strong></p>
<p>青山横北郭，白水绕东城。<br />
此地一为别，孤蓬万里征。<br />
浮云游子意，落日故人情。<br />
挥手自兹去，萧萧班马鸣。</p>
<hr />
<ul>
<li><strong>秋词</strong></li>
</ul>
<p><strong>刘禹锡</strong></p>
<p>自古逢秋悲寂寥，我言秋日胜春朝。<br />
晴空一鹤排云上，便引诗情到碧霄。</p>
<hr />
<ul>
<li><strong>鲁山山行</strong></li>
</ul>
<p><strong>梅尧臣</strong></p>
<p>适与野情惬，千山高复低。<br />
好峰随处改，幽径独行迷。<br />
霜落熊升树，林空鹿饮溪。<br />
人家在何许？云外一声鸡。</p>
<hr />
<ul>
<li><strong>浣溪沙·游蕲水清泉寺</strong></li>
</ul>
<p><strong>苏轼</strong></p>
<p>游蕲水清泉寺，寺临兰溪，溪水西流。<br />
山下兰芽短浸溪，松间沙路净无泥，潇潇暮雨子规啼。<br />
谁道人生无再少？门前流水尚能西！休将白发唱黄鸡。</p>
<hr />
<ul>
<li><strong>十一月四日风雨大作二首</strong></li>
</ul>
<p><strong>陆游</strong></p>
<p>僵卧孤村不自哀，尚思为国戍轮台。<br />
夜阑卧听风吹雨，铁马冰河入梦来。</p>
<div style="break-before: page; page-break-before: always;"></div><h1 id="与朱元思书"><a class="header" href="#与朱元思书">与朱元思书</a></h1>
<p><strong>吴均</strong></p>
<p>　　风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。</p>
<p>　　水皆缥碧，千丈见底。游鱼细石，直视无碍。急湍甚箭，猛浪若奔。</p>
<p>　　夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。</p>
<div style="break-before: page; page-break-before: always;"></div><h1 id="五柳先生传"><a class="header" href="#五柳先生传">五柳先生传</a></h1>
<p><strong>陶渊明</strong></p>
<p>　　先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。</p>
<p>　　赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？</p>
<div style="break-before: page; page-break-before: always;"></div><h1 id="马说"><a class="header" href="#马说">马说</a></h1>
<p>** 韩愈**</p>
<p>　　世有伯乐，然后有千里马。千里马常有，而伯乐不常有。故虽有名马，祗辱于奴隶人之手，骈死于槽枥之间，不以千里称也。(祗辱 一作：只辱)</p>
<p>　　马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？(食马者 通：饲)</p>
<p>　　策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！</p>
<div style="break-before: page; page-break-before: always;"></div><h1 id="送东阳马生序节选"><a class="header" href="#送东阳马生序节选">送东阳马生序(节选)</a></h1>
<p><strong>宋濂</strong></p>
<p>　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。</p>
<p>　　当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意,以中有足乐者，不知口体之奉不若人也。盖余之勤且艰若此。</p>
<div style="break-before: page; page-break-before: always;"></div><h1 id="诗词曲五首"><a class="header" href="#诗词曲五首">诗词曲五首</a></h1>
<ul>
<li><strong>酬乐天扬州初逢席上见赠</strong></li>
</ul>
<p><strong>刘禹锡</strong></p>
<p>巴山楚水凄凉地，二十三年弃置身。<br />
怀旧空吟闻笛赋，到乡翻似烂柯人。<br />
沉舟侧畔千帆过，病树前头万木春。<br />
今日听君歌一曲，暂凭杯酒长精神。</p>
<hr />
<ul>
<li><strong>赤壁</strong></li>
</ul>
<p><strong>杜牧</strong></p>
<p>折戟沉沙铁未销，自将磨洗认前朝。<br />
东风不与周郎便，铜雀春深锁二乔。</p>
<hr />
<ul>
<li><strong>过零丁洋</strong></li>
</ul>
<p><strong>文天祥</strong></p>
<p>辛苦遭逢起一经，干戈寥落四周星。<br />
山河破碎风飘絮，身世浮沉雨打萍。<br />
惶恐滩头说惶恐，零丁洋里叹零丁。<br />
人生自古谁无死？留取丹心照汗青。</p>
<hr />
<ul>
<li><strong>水调歌头·明月几时有</strong></li>
</ul>
<p><strong>苏轼</strong></p>
<p>丙辰中秋，欢饮达旦，大醉，作此篇，兼怀子由。</p>
<p>明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？<br />
转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。</p>
<hr />
<ul>
<li><strong>山坡羊·潼关怀古</strong></li>
</ul>
<p><strong>张养浩</strong></p>
<p>峰峦如聚，波涛如怒，山河表里潼关路。望西都，意踌躇。<br />
伤心秦汉经行处，宫阙万间都做了土。兴，百姓苦；亡，百姓苦！</p>
<hr />
<div style="break-before: page; page-break-before: always;"></div><h1 id="小石潭记"><a class="header" href="#小石潭记">小石潭记</a></h1>
<p><strong>柳宗元</strong></p>
<p>　　从小丘西行百二十步，隔篁竹，闻水声，如鸣佩环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。</p>
<p>　　潭中鱼可百许头，皆若空游无所依。日光下彻，影布石上，佁然不动；俶尔远逝，往来翕忽。似与游者相乐。</p>
<p>　　潭西南而望，斗折蛇行，明灭可见。其岸势犬牙差互，不可知其源。</p>
<p>　　坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。</p>
<p>　　同游者：吴武陵，龚古，余弟宗玄。隶而从者，崔氏二小生：曰恕己，曰奉壹。</p>
<div style="break-before: page; page-break-before: always;"></div><h1 id="岳阳楼记"><a class="header" href="#岳阳楼记">岳阳楼记</a></h1>
<p><strong>范仲淹</strong></p>
<p>　　庆历四年春，滕子京谪守巴陵郡。越明年，政通人和，百废具兴。乃重修岳阳楼，增其旧制，刻唐贤今人诗赋于其上。属予作文以记之。(具 通：俱)</p>
<p>　　予观夫巴陵胜状，在洞庭一湖。衔远山，吞长江，浩浩汤汤，横无际涯；朝晖夕阴，气象万千。此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎?</p>
<p>　　若夫淫雨霏霏，连月不开，阴风怒号，浊浪排空；日星隐曜，山岳潜形；商旅不行，樯倾楫摧；薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。</p>
<p>　　至若春和景明，波澜不惊，上下天光，一碧万顷；沙鸥翔集，锦鳞游泳；岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。</p>
<p>　　嗟夫！予尝求古仁人之心，或异二者之为，何哉？不以物喜，不以己悲；居庙堂之高则忧其民；处江湖之远则忧其君。是进亦忧，退亦忧。然则何时而乐耶？其必曰：“先天下之忧而忧，后天下之乐而乐”乎。噫！微斯人，吾谁与归？</p>
<p>　　时六年九月十五日。</p>
<div style="break-before: page; page-break-before: always;"></div><h1 id="醉翁亭记"><a class="header" href="#醉翁亭记">醉翁亭记</a></h1>
<p><strong>欧阳修</strong></p>
<p>　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。</p>
<p>　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。</p>
<p>　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。</p>
<p>　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。</p>
<div style="break-before: page; page-break-before: always;"></div><h1 id="满井游记"><a class="header" href="#满井游记">满井游记</a></h1>
<p><strong>袁宏道</strong></p>
<p>　　燕地寒，花朝节后，余寒犹厉。冻风时作，作则飞沙走砾。局促一室之内，欲出不得。每冒风驰行，未百步辄返。</p>
<p>　　廿二日天稍和，偕数友出东直，至满井。高柳夹堤，土膏微润，一望空阔，若脱笼之鹄。于时冰皮始解，波色乍明，鳞浪层层，清澈见底，晶晶然如镜之新开而冷光之乍出于匣也。山峦为晴雪所洗，娟然如拭，鲜妍明媚，如倩女之靧面而髻鬟之始掠也。柳条将舒未舒，柔梢披风，麦田浅鬣寸许。游人虽未盛，泉而茗者，罍而歌者，红装而蹇者，亦时时有。风力虽尚劲，然徒步则汗出浃背。凡曝沙之鸟，呷浪之鳞，悠然自得，毛羽鳞鬣之间皆有喜气。始知郊田之外未始无春，而城居者未之知也。</p>
<p>　　夫不能以游堕事而潇然于山石草木之间者，惟此官也。而此地适与余近，余之游将自此始，恶能无纪？己亥之二月也。</p>
<div style="break-before: page; page-break-before: always;"></div><h1 id="诗五首"><a class="header" href="#诗五首">诗五首</a></h1>
<ul>
<li><strong>饮酒·其五</strong></li>
</ul>
<p><strong>陶渊明</strong></p>
<p>结庐在人境，而无车马喧。<br />
问君何能尔？心远地自偏。<br />
采菊东篱下，悠然见南山。<br />
山气日夕佳，飞鸟相与还。<br />
此中有真意，欲辨已忘言。</p>
<hr />
<ul>
<li><strong>行路难·其一</strong></li>
</ul>
<p><strong>李白</strong></p>
<p>金樽清酒斗十千，玉盘珍羞直万钱。<br />
停杯投箸不能食，拔剑四顾心茫然。<br />
欲渡黄河冰塞川，将登太行雪满山。<br />
闲来垂钓碧溪上，忽复乘舟梦日边。<br />
行路难！行路难！多歧路，今安在？<br />
长风破浪会有时，直挂云帆济沧海。</p>
<hr />
<ul>
<li><strong>茅屋为秋风所破歌</strong></li>
</ul>
<p><strong>杜甫</strong></p>
<p>八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。<br />
南村群童欺我老无力，忍能对面为盗贼。公然抱茅入竹去，唇焦口燥呼不得，归来倚杖自叹息。<br />
俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?<br />
安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！</p>
<hr />
<ul>
<li><strong>白雪歌送武判官归京</strong></li>
</ul>
<p><strong>岑参</strong></p>
<p>北风卷地白草折，胡天八月即飞雪。<br />
忽如一夜春风来，千树万树梨花开。<br />
散入珠帘湿罗幕，狐裘不暖锦衾薄。<br />
将军角弓不得控，都护铁衣冷难着。<br />
瀚海阑干百丈冰，愁云惨淡万里凝。<br />
中军置酒饮归客，胡琴琵琶与羌笛。<br />
纷纷暮雪下辕门，风掣红旗冻不翻。<br />
轮台东门送君去，去时雪满天山路。<br />
山回路转不见君，雪上空留马行处。</p>
<hr />
<ul>
<li><strong>己亥杂诗·其五</strong></li>
</ul>
<p><strong>龚自珍</strong></p>
<p>浩荡离愁白日斜，吟鞭东指即天涯。<br />
落红不是无情物，化作春泥更护花。</p>
<div style="break-before: page; page-break-before: always;"></div><h1 id="课外古诗词-3"><a class="header" href="#课外古诗词-3">课外古诗词</a></h1>
<ul>
<li><strong>赠从弟</strong></li>
</ul>
<p><strong>刘桢</strong></p>
<p>亭亭山上松，瑟瑟谷中风。<br />
风声一何盛，松枝一何劲。<br />
冰霜正惨凄，终岁常端正。<br />
岂不罹凝寒，松柏有本性。</p>
<hr />
<ul>
<li><strong>送杜少府之任蜀州</strong></li>
</ul>
<p><strong>王勃</strong></p>
<p>城阙辅三秦，风烟望五津。<br />
与君离别意，同是宦游人。<br />
海内存知己，天涯若比邻。<br />
无为在歧路，儿女共沾巾。</p>
<hr />
<ul>
<li><strong>登幽州台歌</strong></li>
</ul>
<p><strong>陈子昂</strong></p>
<p>前不见古人，后不见来者。<br />
念天地之悠悠，独怆然而涕下。</p>
<hr />
<ul>
<li><strong>送元二使安西</strong></li>
</ul>
<p><strong>王维</strong></p>
<p>渭城朝雨浥轻尘，客舍青青柳色新。<br />
劝君更尽一杯酒，西出阳关无故人。</p>
<hr />
<ul>
<li><strong>宣州谢脁楼饯别校书叔云</strong></li>
</ul>
<p><strong>李白</strong></p>
<p>弃我去者，昨日之日不可留；<br />
乱我心者，今日之日多烦忧。<br />
长风万里送秋雁，对此可以酣高楼。<br />
蓬莱文章建安骨，中间小谢又清发。<br />
俱怀逸兴壮思飞，欲上青天览明月。<br />
抽刀断水水更流，举杯消愁愁更愁。<br />
人生在世不称意，明朝散发弄扁舟。</p>
<hr />
<ul>
<li><strong>早春呈水部张十八员外</strong></li>
</ul>
<p><strong>韩愈</strong></p>
<p>天街小雨润如酥，草色遥看近却无。<br />
最是一年春好处，绝胜烟柳满皇都。</p>
<hr />
<ul>
<li><strong>无题·相见时难别亦难</strong></li>
</ul>
<p><strong>李商隐</strong></p>
<p>相见时难别亦难，东风无力百花残。<br />
春蚕到死丝方尽，蜡炬成灰泪始干。<br />
晓镜但愁云鬓改，夜吟应觉月光寒。<br />
蓬山此去无多路，青鸟殷勤为探看。</p>
<hr />
<ul>
<li><strong>相见欢·无言独上西楼</strong></li>
</ul>
<p><strong>李煜</strong></p>
<p>无言独上西楼，月如钩。寂寞梧桐深院锁清秋。<br />
剪不断，理还乱，是离愁。别是一般滋味在心头。</p>
<hr />
<ul>
<li><strong>登飞来峰</strong></li>
</ul>
<p><strong>王安石</strong></p>
<p>飞来山上千寻塔，闻说鸡鸣见日升。<br />
不畏浮云遮望眼，自缘身在最高层。</p>
<hr />
<ul>
<li><strong>清平乐·村居</strong></li>
</ul>
<p><strong>辛弃疾</strong></p>
<p>茅檐低小，溪上青青草。醉里吴音相媚好，白发谁家翁媪？<br />
大儿锄豆溪东，中儿正织鸡笼。最喜小儿亡赖，溪头卧剥莲蓬。</p>
<div style="break-before: page; page-break-before: always;"></div><h1 id="沁园春雪"><a class="header" href="#沁园春雪">沁园春雪</a></h1>
<p><strong>毛泽东</strong></p>
<p>北国风光，千里冰封，万里雪飘。<br />
望长城内外，惟余莽莽；大河上下，顿失滔滔。<br />
山舞银蛇，原驰蜡象，欲与天公试比高。<br />
须晴日，看银装素裹，分外妖娆。<br />
江山如此多娇，引无数英雄竞折腰。<br />
惜秦皇汉武，略输文采；唐宗宋祖，稍逊风骚。<br />
一代天骄，成吉思汗，只识弯弓射大雕。<br />
俱往矣，数风流人物，还看今朝。  </p>
<div style="break-before: page; page-break-before: always;"></div><h1 id="智取生辰纲"><a class="header" href="#智取生辰纲">智取生辰纲</a></h1>
<div style="break-before: page; page-break-before: always;"></div><h1 id="杨修之死"><a class="header" href="#杨修之死">杨修之死</a></h1>
<div style="break-before: page; page-break-before: always;"></div><h1 id="范进中举"><a class="header" href="#范进中举">范进中举</a></h1>
<div style="break-before: page; page-break-before: always;"></div><h1 id="香菱学诗"><a class="header" href="#香菱学诗">香菱学诗</a></h1>
<div style="break-before: page; page-break-before: always;"></div><h1 id="陈涉世家"><a class="header" href="#陈涉世家">陈涉世家</a></h1>
<p><strong>司马迁</strong></p>
<p>　　陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”</p>
<p>　　二世元年七月，发闾左谪戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。</p>
<p>　　吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁nìng有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷jì，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。</p>
<div style="break-before: page; page-break-before: always;"></div><h1 id="唐雎不辱使命"><a class="header" href="#唐雎不辱使命">唐雎不辱使命</a></h1>
<p><strong>刘向</strong></p>
<p>　　秦王使人谓安陵君曰：“寡人欲以五百里之地易安陵，安陵君其许寡人！”安陵君曰：“大王加惠，以大易小，甚善；虽然，受地于先王，愿终守之，弗敢易！”秦王不说。安陵君因使唐雎使于秦。</p>
<p>　　秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？”唐雎对曰：“否，非若是也。安陵君受地于先王而守之，虽千里不敢易也，岂直五百里哉？”</p>
<p>　　秦王怫然怒，谓唐雎曰：“公亦尝闻天子之怒乎？”唐雎对曰：“臣未尝闻也。”秦王曰：“天子之怒，伏尸百万，流血千里。”唐雎曰：“大王尝闻布衣之怒乎？”秦王曰：“布衣之怒，亦免冠徒跣，以头抢地耳。”唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。”挺剑而起。</p>
<p>　　秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”</p>
<div style="break-before: page; page-break-before: always;"></div><h1 id="隆中对"><a class="header" href="#隆中对">隆中对</a></h1>
<p><strong>陈寿</strong></p>
<p>　　亮躬耕陇亩，好为《梁父吟》。身长八尺，每自比于管仲、乐毅，时人莫之许也。惟博陵崔州平、颍川徐庶元直与亮友善，谓为信然。</p>
<p>　　时先主屯新野。徐庶见先主，先主器之，谓先主曰：“诸葛孔明者，卧龙也，将军岂愿见之乎？”先主曰：“君与俱来。”庶曰：“此人可就见，不可屈致也。将军宜枉驾顾之。”</p>
<p>　　由是先主遂诣亮，凡三往，乃见。因屏人曰：“汉室倾颓，奸臣窃命，主上蒙尘。孤不度德量力，欲信大义于天下；而智术浅短，遂用猖蹶，至于今日。然志犹未已，君谓计将安出？”</p>
<p>　　亮答曰：“自董卓已来，豪杰并起，跨州连郡者不可胜数。曹操比于袁绍，则名微而众寡。然操遂能克绍，以弱为强者，非惟天时，抑亦人谋也。今操已拥百万之众，挟天子而令诸侯，此诚不可与争锋。孙权据有江东，已历三世，国险而民附，贤能为之用，此可以为援而不可图也。荆州北据汉、沔，利尽南海，东连吴会，西通巴、蜀，此用武之国，而其主不能守，此殆天所以资将军，将军岂有意乎？益州险塞，沃野千里，天府之土，高祖因之以成帝业。刘璋暗弱，张鲁在北，民殷国富而不知存恤，智能之士思得明君。将军既帝室之胄，信义著于四海，总揽英雄，思贤如渴，若跨有荆、益，保其岩阻，西和诸戎，南抚夷越，外结好孙权，内修政理；天下有变，则命一上将将荆州之军以向宛、洛，将军身率益州之众出于秦川，百姓孰敢不箪食壶浆以迎将军者乎？诚如是，则霸业可成，汉室可兴矣。”</p>
<p>　　先主曰：“善！”于是与亮情好日密。</p>
<p>　　关羽、张飞等不悦，先主解之曰：“孤之有孔明，犹鱼之有水也。愿诸君勿复言。”羽、飞乃止。</p>
<div style="break-before: page; page-break-before: always;"></div><h1 id="出师表"><a class="header" href="#出师表">出师表</a></h1>
<p><strong>诸葛亮</strong></p>
<p>　　先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。</p>
<p>　　宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理；不宜偏私，使内外异法也。</p>
<p>　　侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下：愚以为宫中之事，事无大小，悉以咨之，然后施行，必能裨补阙漏，有所广益。</p>
<p>　　将军向宠，性行淑均，晓畅军事，试用于昔日，先帝称之曰“能”，是以众议举宠为督：愚以为营中之事，悉以咨之，必能使行阵和睦，优劣得所。</p>
<p>　　亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之、信之，则汉室之隆，可计日而待也。</p>
<p>　　臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间，尔来二十有一年矣。</p>
<p>　　先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。</p>
<p>　　愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。</p>
<p>　　今当远离，临表涕零，不知所言。</p>
<div style="break-before: page; page-break-before: always;"></div><h1 id="词五首"><a class="header" href="#词五首">词五首</a></h1>
<ul>
<li><strong>望江南·梳洗罢</strong></li>
</ul>
<p><strong>温庭筠</strong></p>
<p>梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。</p>
<hr />
<ul>
<li><strong>渔家傲·秋思</strong></li>
</ul>
<p><strong>范仲淹</strong></p>
<p>塞下秋来风景异，衡阳雁去无留意。四面边声连角起，千嶂里，长烟落日孤城闭。<br />
浊酒一杯家万里，燕然未勒归无计。羌管悠悠霜满地，人不寐，将军白发征夫泪。</p>
<hr />
<ul>
<li><strong>江城子·密州出猎</strong></li>
</ul>
<p><strong>苏轼</strong></p>
<p>老夫聊发少年狂，左牵黄，右擎苍。锦帽貂裘，千骑卷平冈。为报倾城随太守，亲射虎，看孙郎。<br />
酒酣胸胆尚开张，鬓微霜，又何妨？持节云中，何日遣冯唐？会挽雕弓如满月，西北望，射天狼。</p>
<hr />
<ul>
<li><strong>武陵春·春晚</strong></li>
</ul>
<p><strong>李清照</strong></p>
<p>风住尘香花已尽，日晚倦梳头。物是人非事事休，欲语泪先流。<br />
闻说双溪春尚好，也拟泛轻舟。只恐双溪舴艋舟，载不动许多愁。</p>
<hr />
<ul>
<li><strong>破阵子·为陈同甫赋壮词以寄之</strong></li>
</ul>
<p><strong>辛弃疾</strong></p>
<p>醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。<br />
马作的卢飞快，弓如霹雳弦惊。了却君王天下事，赢得生前身后名。可怜白发生！</p>
<div style="break-before: page; page-break-before: always;"></div><h1 id="课外古诗词-4"><a class="header" href="#课外古诗词-4">课外古诗词</a></h1>
<ul>
<li><strong>观刈麦</strong></li>
</ul>
<p><strong>白居易</strong></p>
<p>田家少闲月，五月人倍忙。<br />
夜来南风起，小麦覆陇黄。<br />
妇姑荷箪食，童稚携壶浆，<br />
相随饷田去，丁壮在南冈。<br />
足蒸暑土气，背灼炎天光，<br />
力尽不知热，但惜夏日长。<br />
复有贫妇人，抱子在其旁，<br />
右手秉遗穗，左臂悬敝筐。<br />
听其相顾言，闻者为悲伤。<br />
家田输税尽，拾此充饥肠。<br />
今我何功德？曾不事农桑。<br />
吏禄三百石，岁晏有余粮，<br />
念此私自愧，尽日不能忘。</p>
<hr />
<ul>
<li><strong>月夜</strong></li>
</ul>
<p><strong>刘方平</strong></p>
<p>更深月色半人家，北斗阑干南斗斜。<br />
今夜偏知春气暖，虫声新透绿窗纱。</p>
<hr />
<ul>
<li><strong>商山早行</strong></li>
</ul>
<p><strong>温庭筠</strong></p>
<p>晨起动征铎，客行悲故乡。<br />
鸡声茅店月，人迹板桥霜。<br />
槲叶落山路，枳花照驿墙。<br />
因思杜陵梦，凫雁满回塘。</p>
<hr />
<ul>
<li><strong>卜算子·咏梅</strong></li>
</ul>
<p><strong>陆游</strong></p>
<p>驿外断桥边，寂寞开无主。已是黄昏独自愁，更著风和雨。<br />
无意苦争春，一任群芳妒。零落成泥碾作尘，只有香如故。</p>
<hr />
<ul>
<li><strong>破阵子·燕子来时新社</strong></li>
</ul>
<p><strong>晏殊</strong></p>
<p>燕子来时新社，梨花落后清明。<br />
池上碧苔三四点，叶底黄鹂一两声，日长飞絮轻。</p>
<p>巧笑东邻女伴，采桑径里逢迎。<br />
疑怪昨宵春梦好，元是今朝斗草嬴，笑从双脸生。</p>
<hr />
<ul>
<li><strong>浣溪沙·簌簌衣巾落枣花</strong></li>
</ul>
<p><strong>苏轼</strong></p>
<p>徐门石潭谢雨，道上作五首。潭在城东二十里，常与泗水增减清浊相应。</p>
<p>簌簌衣巾落枣花，村南村北响缲车，牛衣古柳卖黄瓜。<br />
酒困路长惟欲睡，日高人渴漫思茶。敲门试问野人家。</p>
<hr />
<p><strong>醉花阴·薄雾浓云愁永昼</strong></p>
<p><strong>李清照</strong></p>
<p>薄雾浓云愁永昼，瑞脑消金兽。佳节又重阳，玉枕纱厨，半夜凉初透。<br />
东篱把酒黄昏后，有暗香盈袖。莫道不销魂，帘卷西风，人比黄花瘦。</p>
<hr />
<ul>
<li><strong>南乡子·登京口北固亭有怀</strong></li>
</ul>
<p><strong>辛弃疾</strong></p>
<p>何处望神州？满眼风光北固楼。千古兴亡多少事？悠悠。不尽长江滚滚流。<br />
年少万兜鍪，坐断东南战未休。天下英雄谁敌手？曹刘。生子当如孙仲谋。</p>
<hr />
<p><strong>山坡羊·骊山怀古</strong></p>
<p><strong>张养浩</strong></p>
<p>骊山四顾，阿房一炬，当时奢侈今何处？只见草萧疏，水萦纡。<br />
至今遗恨迷烟树。列国周齐秦汉楚，赢，都变做了土；输，都变做了土。</p>
<hr />
<ul>
<li><strong>朝天子·咏喇叭</strong></li>
</ul>
<p><strong>王磐</strong></p>
<p>喇叭，唢呐，曲儿小腔儿大。官船来往乱如麻，全仗你抬声价。<br />
军听了军愁，民听了民怕。哪里去辨甚么真共假？<br />
眼见的吹翻了这家，吹伤了那家，只吹的水尽鹅飞罢！</p>
<div style="break-before: page; page-break-before: always;"></div><h1 id="公输"><a class="header" href="#公输">公输</a></h1>
<p><strong>墨子及弟子</strong></p>
<p>　　公输盘为楚造云梯之械，成，将以攻宋。子墨子闻之，起于鲁，行十日十夜，而至于郢，见公输盘。</p>
<p>　　公输盘曰：“夫子何命焉为？”</p>
<p>　　子墨子曰：“北方有侮臣者，愿借子杀之。”公输盘不说。</p>
<p>　　子墨子曰：“请献十金。”</p>
<p>　　公输盘曰：“吾义固不杀人。”</p>
<p>　　子墨子起，再拜，曰：“请说之。吾从北方闻子为梯，将以攻宋。宋何罪之有？荆国有余于地，而不足于民，杀所不足而争所有余，不可谓智；宋无罪而攻之，不可谓仁；知而不争，不可谓忠。争而不得，不可谓强。义不杀少而杀众，不可谓知类。”</p>
<p>　　公输盘服。</p>
<p>　　子墨子曰：“然胡不已乎？”</p>
<p>　　公输盘曰：“不可，吾既已言之王矣。”</p>
<p>　　子墨子曰：“胡不见我于王？”</p>
<p>　　公输盘曰：“诺。”</p>
<p>　　子墨子见王，曰：“今有人于此，舍其文轩，邻有敝舆而欲窃之；舍其锦绣，邻有短褐而欲窃之；舍其粱肉，邻有糠糟而欲窃之——此为何若人？”</p>
<p>　　王曰：“必为有窃疾矣。”</p>
<p>　　子墨子曰：“荆之地方五千里，宋之地方五百里，此犹文轩之与敝舆也。荆有云梦，犀兕麋鹿满之，江汉之鱼鳖鼋鼍为天下富，宋所谓无雉兔鲋鱼者也，此犹粱肉之与糠糟也。荆有长松文梓楩楠豫章，宋无长木，此犹锦绣之与短褐也。臣以王吏之攻宋也，为与此同类。”</p>
<p>　　王曰：“善哉！虽然，公输盘为我为云梯，必取宋。”</p>
<p>　　于是见公输盘。子墨子解带为城，以牒为械，公输盘九设攻城之机变，子墨子九距之。公输盘之攻械尽，子墨子之守圉有余。</p>
<p>　　公输盘诎，而曰：“吾知所以距子矣，吾不言。”</p>
<p>　　子墨子亦曰：“吾知子之所以距我，吾不言。”</p>
<p>　　楚王问其故。</p>
<p>　　子墨子曰：“公输子之意不过欲杀臣。杀臣，宋莫能守，乃可攻也。然臣之弟子禽滑厘等三百人，已持臣守圉之器，在宋城上而待楚寇矣。虽杀臣，不能绝也。”</p>
<p>　　楚王曰：“善哉。吾请无攻宋矣。”</p>
<p>　　子墨子归，过宋。天雨，庇其闾中，守闾者不内也。故曰：治于神者，众人不知其功。争于明者，众人知之。</p>
<div style="break-before: page; page-break-before: always;"></div><h1 id="孟子-两章"><a class="header" href="#孟子-两章">孟子-两章</a></h1>
<ul>
<li><strong>得道多助，失道寡助</strong></li>
</ul>
<p><strong>孟子及其弟子</strong></p>
<p>　　天时不如地利，地利不如人和。</p>
<p>　　三里之城，七里之郭，环而攻之而不胜。夫环而攻之，必有得天时者矣；然而不胜者，是天时不如地利也。</p>
<p>　　城非不高也，池非不深也，兵革非不坚利也，米粟非不多也；委而去之，是地利不如人和也。</p>
<p>　　故曰：域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之；多助之至，天下顺之。以天下之所顺，攻亲戚之所畔，故君子有不战，战必胜矣。</p>
<hr />
<ul>
<li><strong>生于忧患，死于安乐</strong></li>
</ul>
<p><strong>孟子及其弟子</strong></p>
<p>　　舜发于畎亩之中，傅说举于版筑之间，胶鬲举于鱼盐之中，管夷吾举于士，孙叔敖举于海，百里奚举于市。</p>
<p>　　故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。</p>
<p>　　人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。</p>
<p>　　然后知生于忧患而死于安乐也。</p>
<div style="break-before: page; page-break-before: always;"></div><h1 id="鱼我所欲也"><a class="header" href="#鱼我所欲也">鱼我所欲也</a></h1>
<p><strong>孟子及其弟子</strong></p>
<p>　　鱼，我所欲也；熊掌，亦我所欲也，二者不可得兼，舍鱼而取熊掌者也。生，亦我所欲也；义，亦我所欲也。二者不可得兼，舍生而取义者也。生亦我所欲，所欲有甚于生者，故不为苟得也。死亦我所恶，所恶有甚于死者，故患有所不辟也。如使人之所欲莫甚于生，则凡可以得生者何不用也。使人之所恶莫甚于死者，则凡可以辟患者何不为也！由是则生而有不用也；由是则可以辟患而有不为也。是故所欲有甚于生者，所恶有甚于死者。非独贤者有是心也，人皆有之，贤者能勿丧耳。</p>
<p>　　一箪食，一豆羹，得之则生，弗得则死。呼尔而与之，行道之人弗受；蹴尔而与之，乞人不屑也。</p>
<p>　　万钟则不辩礼义而受之，万钟于我何加焉！为宫室之美，妻妾之奉，所识穷乏者得我与？乡为身死而不受，今为宫室之美为之；乡为身死而不受，今为妻妾之奉为之；乡为身死而不受，今为所识穷乏者得我而为之：是亦不可以已乎？此之谓失其本心。</p>
<div style="break-before: page; page-break-before: always;"></div><h1 id="庄子-故事两则"><a class="header" href="#庄子-故事两则">庄子-故事两则</a></h1>
<ul>
<li><strong>惠子相梁</strong></li>
</ul>
<p><strong>佚名</strong></p>
<p>　　惠子相梁，庄子往见之。或谓惠子曰：“庄子来，欲代子相。”于是惠子恐，搜于国中三日三夜。庄子往见之，曰：“南方有鸟，其名为鹓鶵，子知之乎？夫鹓鶵发于南海，而飞于北海；非梧桐不止，非练实不食，非醴泉不饮。于是鸱得腐鼠，鹓鶵过之，仰而视之曰：‘吓！’今子欲以子之梁国而吓我邪？”</p>
<hr />
<ul>
<li><strong>庄子与惠子游于濠梁</strong></li>
</ul>
<p><strong>佚名</strong></p>
<p>庄子与惠子游于濠梁之上。庄子曰：“鲦鱼出游从容，是鱼之乐也。”惠子曰：“子非鱼，安知鱼之乐？”庄子曰：“子非我，安知我不知鱼之乐？”惠子曰：“我非子，固不知子矣；子固非鱼也，子之不知鱼之乐全矣！”庄子曰：“请循其本。子曰‘汝安知鱼乐’云者，既已知吾知之而问我。我知之濠上也。”</p>
<div style="break-before: page; page-break-before: always;"></div><h1 id="曹刿论战"><a class="header" href="#曹刿论战">曹刿论战</a></h1>
<p><strong>左丘明</strong></p>
<p>　　十年春，齐师伐我。公将战。曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未徧，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”</p>
<p>　　公与之乘，战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。</p>
<p>　　既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之，夫大国，难测也，惧有伏焉。吾视其辙乱，望其旗靡，故逐之。”</p>
<div style="break-before: page; page-break-before: always;"></div><h1 id="邹忌讽齐王纳谏"><a class="header" href="#邹忌讽齐王纳谏">邹忌讽齐王纳谏</a></h1>
<p><strong>刘向</strong></p>
<p>　　邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？”其妻曰：“君美甚，徐公何能及君也！”城北徐公，齐国之美丽者也。忌不自信，而复问其妾曰：“吾孰与徐公美？”妾曰：“徐公何能及君也！”旦日，客从外来，与坐谈，问之客曰：“吾与徐公孰美？”客曰：“徐公不若君之美也。”明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。”</p>
<p>　　于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。”</p>
<p>　　王曰：“善。”乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。”令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐。此所谓战胜于朝廷。</p>
<div style="break-before: page; page-break-before: always;"></div><h1 id="愚公移山"><a class="header" href="#愚公移山">愚公移山</a></h1>
<p><strong>列御寇</strong></p>
<p>　　太行、王屋二山，方七百里，高万仞。本在冀州之南，河阳之北。</p>
<p>　　北山愚公者，年且九十，面山而居。惩山北之塞，出入之迂也。聚室而谋曰：“吾与汝毕力平险，指通豫南，达于汉阴，可乎？”杂然相许。其妻献疑曰：“以君之力，曾不能损魁父之丘，如太行、王屋何？且焉置土石？”杂曰：“投诸渤海之尾，隐土之北。”遂率子孙荷担者三夫，叩石垦壤，箕畚运于渤海之尾。邻人京城氏之孀妻有遗男，始龀，跳往助之。寒暑易节，始一反焉。</p>
<p>　　河曲智叟笑而止之曰：“甚矣，汝之不惠。以残年余力，曾不能毁山之一毛，其如土石何？”北山愚公长息曰：“汝心之固，固不可彻，曾不若孀妻弱子。虽我之死，有子存焉；子又生孙，孙又生子；子又有子，子又有孙；子子孙孙无穷匮也，而山不加增，何苦而不平？”河曲智叟亡以应。</p>
<p>　　操蛇之神闻之，惧其不已也，告之于帝。帝感其诚，命夸娥氏二子负二山，一厝朔东，一厝雍南。自此，冀之南，汉之阴，无陇断焉。</p>
<div style="break-before: page; page-break-before: always;"></div><h1 id="诗经-两首"><a class="header" href="#诗经-两首">诗经-两首</a></h1>
<ul>
<li><strong>国风·周南·关雎</strong></li>
</ul>
<p><strong>佚名</strong></p>
<p>关关雎鸠，在河之洲。窈窕淑女，君子好逑。<br />
参差荇菜，左右流之。窈窕淑女，寤寐求之。<br />
求之不得，寤寐思服。悠哉悠哉，辗转反侧。<br />
参差荇菜，左右采之。窈窕淑女，琴瑟友之。<br />
参差荇菜，左右芼之。窈窕淑女，钟鼓乐之。</p>
<hr />
<ul>
<li><strong>蒹葭</strong></li>
</ul>
<p><strong>佚名</strong></p>
<p>蒹葭苍苍，白露为霜。所谓伊人，在水一方。<br />
溯洄从之，道阻且长。溯游从之，宛在水中央。<br />
蒹葭萋萋，白露未晞。所谓伊人，在水之湄。<br />
溯洄从之，道阻且跻。溯游从之，宛在水中坻。<br />
蒹葭采采，白露未已。所谓伊人，在水之涘。<br />
溯洄从之，道阻且右。溯游从之，宛在水中沚。</p>
<div style="break-before: page; page-break-before: always;"></div><h1 id="课外古诗词-5"><a class="header" href="#课外古诗词-5">课外古诗词</a></h1>
<ul>
<li><strong>从军行</strong></li>
</ul>
<p><strong>杨炯</strong></p>
<p>烽火照西京，心中自不平。<br />
牙璋辞凤阙，铁骑绕龙城。<br />
雪暗凋旗画，风多杂鼓声。<br />
宁为百夫长，胜作一书生。</p>
<hr />
<ul>
<li><strong>月下独酌四首·其一</strong></li>
</ul>
<p><strong>李白</strong></p>
<p>花间一壶酒，独酌无相亲。<br />
举杯邀明月，对影成三人。<br />
月既不解饮，影徒随我身。<br />
暂伴月将影，行乐须及春。<br />
我歌月徘徊，我舞影零乱。<br />
醒时相交欢，醉后各分散。<br />
永结无情游，相期邈云汉。</p>
<hr />
<ul>
<li><strong>羌村三首·其三</strong></li>
</ul>
<p><strong>杜甫</strong></p>
<p>群鸡正乱叫，客至鸡斗争。<br />
驱鸡上树木，始闻叩柴荆。<br />
父老四五人，问我久远行。<br />
手中各有携，倾榼浊复清。<br />
莫辞酒味薄，黍地无人耕。<br />
兵戈既未息，儿童尽东征。<br />
请为父老歌：艰难愧深情！<br />
歌罢仰天叹，四座泪纵横。</p>
<hr />
<ul>
<li><strong>登楼</strong></li>
</ul>
<p><strong>杜甫</strong></p>
<p>花近高楼伤客心，万方多难此登临。<br />
锦江春色来天地，玉垒浮云变古今。<br />
北极朝廷终不改，西山寇盗莫相侵。<br />
可怜后主还祠庙，日暮聊为《梁甫吟》。</p>
<hr />
<ul>
<li><strong>左迁至蓝关示侄孙湘</strong></li>
</ul>
<p><strong>韩愈</strong></p>
<p>一封朝奏九重天，夕贬潮州路八千。<br />
欲为圣明除弊事，肯将衰朽惜残年！<br />
云横秦岭家何在？雪拥蓝关马不前。<br />
知汝远来应有意，好收吾骨瘴江边。</p>
<hr />
<ul>
<li><strong>望月有感</strong></li>
</ul>
<p><strong>白居易</strong></p>
<p>自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。</p>
<p>时难年荒世业空，弟兄羁旅各西东。<br />
田园寥落干戈后，骨肉流离道路中。<br />
吊影分为千里雁，辞根散作九秋蓬。<br />
共看明月应垂泪，一夜乡心五处同。</p>
<hr />
<ul>
<li><strong>雁门太守行</strong></li>
</ul>
<p><strong>李贺</strong></p>
<p>黑云压城城欲摧，甲光向日金鳞开。<br />
角声满天秋色里，塞上燕脂凝夜紫。<br />
半卷红旗临易水，霜重鼓寒声不起。<br />
报君黄金台上意，提携玉龙为君死！</p>
<hr />
<ul>
<li><strong>卜算子·送鲍浩然之浙东</strong></li>
</ul>
<p><strong>王观</strong></p>
<p>水是眼波横，山是眉峰聚。欲问行人去那边？眉眼盈盈处。<br />
才始送春归，又送君归去。若到江南赶上春，千万和春住。</p>
<hr />
<ul>
<li><strong>别云间</strong></li>
</ul>
<p><strong>夏完淳</strong></p>
<p>三年羁旅客，今日又南冠。<br />
无限河山泪，谁言天地宽！<br />
已知泉路近，欲别故乡难。<br />
毅魄归来日，灵旗空际看。</p>
<div style="break-before: page; page-break-before: always;"></div><h1 id="沁园春长沙"><a class="header" href="#沁园春长沙">沁园春·长沙</a></h1>
<p><strong>毛泽东</strong></p>
<p>独立寒秋，湘江北去，橘子洲头。<br />
看万山红遍，层林尽染；漫江碧透，百舸争流。<br />
鹰击长空，鱼翔浅底，万类霜天竞自由。<br />
怅寥廓，问苍茫大地，谁主沉浮？<br />
携来百侣曾游，忆往昔峥嵘岁月稠。<br />
恰同学少年，风华正茂；书生意气，挥斥方遒。<br />
指点江山，激扬文字，粪土当年万户侯。<br />
曾记否，到中流击水，浪遏飞舟？  </p>
<div style="break-before: page; page-break-before: always;"></div><h1 id="劝学"><a class="header" href="#劝学">劝学</a></h1>
<p><strong>荀子</strong></p>
<p>君子曰：学不可以已。</p>
<p>　　青，取之于蓝，而青于蓝；冰，水为之，而寒于水。木直中绳，輮以为轮，其曲中规。虽有槁暴，不复挺者，輮使之然也。故木受绳则直，金就砺则利，君子博学而日参省乎己，则知明而行无过矣。</p>
<details>
<summary>非课本摘选部分</summary>
　　故不登高山，不知天之高也；不临深溪，不知地之厚也；不闻先王之遗言，不知学问之大也。干、越、夷、貉之子，生而同声，长而异俗，教使之然也。诗曰：“嗟尔君子，无恒安息。靖共尔位，好是正直。神之听之，介尔景福。”神莫大于化道，福莫长于无祸。
</details>
<p>　　吾尝终日而思矣，不如须臾之所学也；吾尝跂而望矣，不如登高之博见也。登高而招，臂非加长也，而见者远；顺风而呼，声非加疾也，而闻者彰。假舆马者，非利足也，而致千里；假舟楫者，非能水也，而绝江河。君子生非异也，善假于物也。</p>
<details>
<summary>非课本摘选部分</summary>
　　南方有鸟焉，名曰蒙鸠，以羽为巢，而编之以发，系之苇苕，风至苕折，卵破子死。巢非不完也，所系者然也。西方有木焉，名曰射干，茎长四寸，生于高山之上，而临百仞之渊，木茎非能长也，所立者然也。蓬生麻中，不扶而直；白沙在涅，与之俱黑。兰槐之根是为芷，其渐之滫，君子不近，庶人不服。其质非不美也，所渐者然也。故君子居必择乡，游必就士，所以防邪辟而近中正也。
<p>　　物类之起，必有所始。荣辱之来，必象其德。肉腐出虫，鱼枯生蠹。怠慢忘身，祸灾乃作。强自取柱，柔自取束。邪秽在身，怨之所构。施薪若一，火就燥也，平地若一，水就湿也。草木畴生，禽兽群焉，物各从其类也。是故质的张，而弓矢至焉；林木茂，而斧斤至焉；树成荫，而众鸟息焉。醯酸，而蚋聚焉。故言有招祸也，行有招辱也，君子慎其所立乎！</p>
</details>
<p>　　积土成山，风雨兴焉；积水成渊，蛟龙生焉；积善成德，而神明自得，圣心备焉。故不积跬步，无以至千里；不积小流，无以成江海。骐骥一跃，不能十步；驽马十驾，功在不舍。锲而舍之，朽木不折；锲而不舍，金石可镂。蚓无爪牙之利，筋骨之强，上食埃土，下饮黄泉，用心一也。蟹六跪而二螯，非蛇鳝之穴无可寄托者，用心躁也。</p>
<details>
<summary>非课本摘选部分</summary>
　　是故无冥冥之志者，无昭昭之明；无惛惛之事者，无赫赫之功。行衢道者不至，事两君者不容。目不能两视而明，耳不能两听而聪。螣蛇无足而飞，鼫鼠五技而穷。《诗》曰：“尸鸠在桑，其子七兮。淑人君子，其仪一兮。其仪一兮，心如结兮！”故君子结于一也。
<p>　　昔者瓠巴鼓瑟，而流鱼出听；伯牙鼓琴，而六马仰秣。故声无小而不闻，行无隐而不形 。玉在山而草木润，渊生珠而崖不枯。为善不积邪？安有不闻者乎？</p>
<p>　　学恶乎始？恶乎终？曰：其数则始乎诵经，终乎读礼；其义则始乎为士，终乎为圣人， 真积力久则入，学至乎没而后止也。故学数有终，若其义则不可须臾舍也。为之，人也；舍 之，禽兽也。故书者，政事之纪也；诗者，中声之所止也；礼者，法之大分，类之纲纪也。 故学至乎礼而止矣。夫是之谓道德之极。礼之敬文也，乐之中和也，诗书之博也，春秋之微 也，在天地之间者毕矣。 君子之学也，入乎耳，着乎心，布乎四体，形乎动静。端而言，蝡而动，一可以为法则。小人之学也，入乎耳，出乎口；口耳之间，则四寸耳，曷足以美七尺之躯哉！古之学者为己，今之学者为人。君子之学也，以美其身；小人之学也，以为禽犊。故不问而告谓之傲，问一而告二谓之囋。傲、非也，囋、非也；君子如向矣。</p>
<p>　　学莫便乎近其人。礼乐法而不说，诗书故而不切，春秋约而不速。方其人之习君子之说，则尊以遍矣，周于世矣。故曰：学莫便乎近其人。</p>
<p>　　学之经莫速乎好其人，隆礼次之。上不能好其人，下不能隆礼，安特将学杂识志，顺诗书而已耳。则末世穷年，不免为陋儒而已。将原先王，本仁义，则礼正其经纬蹊径也。若挈裘领，诎五指而顿之，顺者不可胜数也。不道礼宪，以诗书为之，譬之犹以指测河也，以戈舂黍也，以锥餐壶也，不可以得之矣。故隆礼，虽未明，法士也；不隆礼，虽察辩，散儒也。</p>
<p>　　问楛者，勿告也；告楛者，勿问也；说楛者，勿听也。有争气者，勿与辩也。故必由其道至，然后接之；非其道则避之。故礼恭，而后可与言道之方；辞顺，而后可与言道之理；色从而后可与言道之致。故未可与言而言，谓之傲；可与言而不言，谓之隐；不观气色而言，谓瞽。故君子不傲、不隐、不瞽，谨顺其身。诗曰：“匪交匪舒，天子所予。”此之谓也。</p>
<p>　　百发失一，不足谓善射；千里蹞步不至，不足谓善御；伦类不通，仁义不一，不足谓善学。学也者，固学一之也。一出焉，一入焉，涂巷之人也；其善者少，不善者多，桀纣盗跖也；全之尽之，然后学者也。</p>
<p>　　君子知夫不全不粹之不足以为美也，故诵数以贯之，思索以通之，为其人以处之，除其害者以持养之。使目非是无欲见也，使耳非是无欲闻也，使口非是无欲言也，使心非是无欲虑也。及至其致好之也，目好之五色，耳好之五声，口好之五味，心利之有天下。是故权利不能倾也，群众不能移也，天下不能荡也。生乎由是，死乎由是，夫是之谓德操。德操然后能定，能定然后能应。能定能应，夫是之谓成人。天见其明，地见其光，君子贵其全也。</p>
</details><div style="break-before: page; page-break-before: always;"></div><h1 id="师说"><a class="header" href="#师说">师说</a></h1>
<p><strong>韩愈</strong></p>
<p>　　古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。</p>
<p>　　嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！</p>
<p>　　圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。</p>
<p>　　李氏子蟠，年十七，好古文，六艺经传皆通习之，不拘于时，学于余。余嘉其能行古道，作师说以贻之。</p>
<div style="break-before: page; page-break-before: always;"></div><h1 id="赤壁赋"><a class="header" href="#赤壁赋">赤壁赋</a></h1>
<p><strong>苏轼</strong></p>
<p>　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯 通：凭)</p>
<p>　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。</p>
<p>　　苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长 江之无穷。挟飞仙以遨游，抱明月而长终。知不可乎骤得，托遗响于悲风。”</p>
<p>　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。</p>
<p>　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。</p>
<div style="break-before: page; page-break-before: always;"></div><h1 id="始得西山宴游记"><a class="header" href="#始得西山宴游记">始得西山宴游记</a></h1>
<p><strong>柳宗元</strong></p>
<p>　　自余为僇人，居是州，恒惴栗。其隟也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归；以为凡是州之山水有异态者，皆我有也，而未始知西山之怪特。</p>
<p>　　今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而止。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类。悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始。故为之文以志。是岁，元和四年也。</p>
<div style="break-before: page; page-break-before: always;"></div><h1 id="六国论"><a class="header" href="#六国论">六国论</a></h1>
<p><strong>苏洵</strong></p>
<p>　　六国破灭，非兵不利 ，战不善，弊在赂秦。赂秦而力亏，破灭之道也。或曰：六国互丧，率赂秦耶？曰：不赂者以赂者丧，盖失强援，不能独完。故曰：弊在赂秦也。</p>
<p>　　秦以攻取之外，小则获邑，大则得城。较秦之所得，与战胜而得者，其实百倍；诸侯之所亡，与战败而亡者，其实亦百倍。则秦之所大欲，诸侯之所大患，固不在战矣。思厥先祖父，暴霜露，斩荆棘，以有尺寸之地。子孙视之不甚惜，举以予人，如弃草芥。今日割五城，明日割十城，然后得一夕安寝。起视四境，而秦兵又至矣。然则诸侯之地有限，暴秦之欲无厌，奉之弥繁，侵之愈急。故不战而强弱胜负已判矣。至于颠覆，理固宜然。古人云：“以地事秦，犹抱薪救火，薪不尽，火不灭。”此言得之。</p>
<p>　　齐人未尝赂秦，终继五国迁灭，何哉？与嬴而不助五国也。五国既丧，齐亦不免矣。燕赵之君，始有远略，能守其土，义不赂秦。是故燕虽小国而后亡，斯用兵之效也。至丹以荆卿为计，始速祸焉。赵尝五战于秦，二败而三胜。后秦击赵者再，李牧连却之。洎牧以谗诛，邯郸为郡，惜其用武而不终也。且燕赵处秦革灭殆尽之际，可谓智力孤危，战败而亡，诚不得已。向使三国各爱其地，齐人勿附于秦，刺客不行，良将犹在，则胜负之数，存亡之理，当与秦相较，或未易量。</p>
<p>　　呜呼！以赂秦之地，封天下之谋臣，以事秦之心，礼天下之奇才，并力西向，则吾恐秦人食之不得下咽也。悲夫！有如此之势，而为秦人积威之所劫，日削月割，以趋于亡。为国者无使为积威之所劫哉！</p>
<p>　　夫六国与秦皆诸侯，其势弱于秦，而犹有可以不赂而胜之之势。苟以天下之大，而从六国破亡之故事，是又在六国下矣。</p>
<div style="break-before: page; page-break-before: always;"></div><h1 id="阿房宫赋"><a class="header" href="#阿房宫赋">阿房宫赋</a></h1>
<p><strong>杜牧</strong></p>
<p>　　六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知乎几千万落。长桥卧波，未云何龙？复道行空，不霁何虹？高低冥迷，不知东西。歌台暖响，春光融融；舞殿冷袖，风雨凄凄。一日之内，一宫之间，而气候不齐。</p>
<p>　　妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者，三十六年。(有不见者 一作：有不得见者)燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。</p>
<p>　　嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙！使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！</p>
<p>　　呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。</p>
<div style="break-before: page; page-break-before: always;"></div><h1 id="念奴娇赤壁怀古"><a class="header" href="#念奴娇赤壁怀古">念奴娇·赤壁怀古</a></h1>
<p><strong>苏轼</strong></p>
<p>大江东去，浪淘尽，千古风流人物。<br />
故垒西边，人道是，三国周郎赤壁。<br />
乱石穿空，惊涛拍岸，卷起千堆雪。<br />
江山如画，一时多少豪杰。<br />
遥想公瑾当年，小乔初嫁了，雄姿英发。<br />
羽扇纶巾，谈笑间，强虏灰飞烟灭。<br />
故国神游，多情应笑我，早生华发。<br />
人间如梦，一尊还酹江月。  </p>
<div style="break-before: page; page-break-before: always;"></div><h1 id="永遇乐京口北固亭怀古"><a class="header" href="#永遇乐京口北固亭怀古">永遇乐·京口北固亭怀古</a></h1>
<p><strong>辛弃疾</strong></p>
<p>千古江山，英雄无觅孙仲谋处。<br />
舞榭歌台，风流总被雨打风吹去。<br />
斜阳草树，寻常巷陌，人道寄奴曾住。<br />
想当年，金戈铁马，气吞万里如虎。<br />
元嘉草草，封狼居胥，赢得仓皇北顾。<br />
四十三年，望中犹记，烽火扬州路。<br />
可堪回首，佛狸祠下，一片神鸦社鼓。<br />
凭谁问，廉颇老矣，尚能饭否？  </p>
<div style="break-before: page; page-break-before: always;"></div><h1 id="指南录后序"><a class="header" href="#指南录后序">指南录后序</a></h1>
<p><strong>文天祥</strong></p>
<p>　　德祐二年二月十九日，予除右丞相兼枢密使，都督诸路军马。时北兵已迫修门外，战、守、迁皆不及施。缙绅、大夫、士萃于左丞相府，莫知计所出。会使辙交驰，北邀当国者相见，众谓予一行为可以纾祸。国事至此，予不得爱身；意北亦尚可以口舌动也。初，奉使往来，无留北者，予更欲一觇北，归而求救国之策。于是辞相印不拜，翌日，以资政殿学士行。</p>
<p>　　初至北营，抗辞慷慨，上下颇惊动，北亦未敢遽轻吾国。不幸吕师孟构恶于前，贾余庆献谄于后，予羁縻不得还，国事遂不可收拾。予自度不得脱，则直前诟虏帅失信，数吕师孟叔侄为逆，但欲求死，不复顾利害。北虽貌敬，实则愤怒，二贵酋名曰“馆伴”，夜则以兵围所寓舍，而予不得归矣。未几，贾余庆等以祈请使诣北。北驱予并往，而不在使者之目。予分当引决，然而隐忍以行。昔人云：“将以有为也”。</p>
<p>　　至京口，得间奔真州，即具以北虚实告东西二阃，约以连兵大举。中兴机会，庶几在此。留二日，维扬帅下逐客之令。不得已，变姓名，诡踪迹，草行露宿，日与北骑相出没于长淮间。穷饿无聊，追购又急，天高地迥，号呼靡及。已而得舟，避渚洲，出北海，然后渡扬子江，入苏州洋，展转四明、天台，以至于永嘉。</p>
<p>　　呜呼！予之及于死者，不知其几矣！诋大酋当死；骂逆贼当死；与贵酋处二十日，争曲直，屡当死；去京口，挟匕首以备不测，几自刭死；经北舰十余里，为巡船所物色，几从鱼腹死；真州逐之城门外，几彷徨死；如扬州，过瓜洲扬子桥，竟使遇哨，无不死；扬州城下，进退不由，殆例送死；坐桂公塘土围中，骑数千过其门，几落贼手死；贾家庄几为巡徼所陵迫死；夜趋高邮，迷失道，几陷死；质明，避哨竹林中，逻者数十骑，几无所逃死；至高邮，制府檄下，几以捕系死；行城子河，出入乱尸中，舟与哨相后先，几邂逅死；至海陵，如高沙，常恐无辜死；道海安、如皋，凡三百里，北与寇往来其间，无日而非可死；至通州，几以不纳死；以小舟涉鲸波出，无可奈何，而死固付之度外矣。呜呼！死生，昼夜事也。死而死矣，而境界危恶，层见错出，非人世所堪。痛定思痛，痛何如哉！</p>
<p>　　予在患难中，间以诗记所遭，今存其本不忍废。道中手自抄录。使北营，留北关外，为一卷；发北关外，历吴门、毗陵，渡瓜洲，复还京口，为一卷；脱京口，趋真州、扬州、高邮、泰州、通州，为一卷；自海道至永嘉、来三山，为一卷。将藏之于家，使来者读之，悲予志焉。</p>
<p>　　呜呼！予之生也幸，而幸生也何为？所求乎为臣，主辱，臣死有余僇；所求乎为子，以父母之遗体行殆，而死有余责。将请罪于君，君不许；请罪于母，母不许；请罪于先人之墓，生无以救国难，死犹为厉鬼以击贼，义也；赖天之灵，宗庙之福，修我戈矛，从王于师，以为前驱，雪九庙之耻，复高祖之业，所谓誓不与贼俱生，所谓鞠躬尽力，死而后已，亦义也。嗟夫！若予者，将无往而不得死所矣。向也使予委骨于草莽，予虽浩然无所愧怍，然微以自文于君亲，君亲其谓予何！诚不自意返吾衣冠，重见日月，使旦夕得正丘首，复何憾哉！复何憾哉！</p>
<p>　　是年夏五，改元景炎，庐陵文天祥自序其诗，名曰《指南录》。</p>
<div style="break-before: page; page-break-before: always;"></div><h1 id="五人墓碑记"><a class="header" href="#五人墓碑记">五人墓碑记</a></h1>
<p><strong>张溥</strong></p>
<p>　　五人者，盖当蓼洲周公之被逮，激于义而死焉者也。至于今，郡之贤士大夫请于当道，即除魏阉废祠之址以葬之；且立石于其墓之门，以旌其所为。呜呼，亦盛矣哉！</p>
<p>　　夫五人之死，去今之墓而葬焉，其为时止十有一月耳。夫十有一月之中，凡富贵之子，慷慨得志之徒，其疾病而死，死而湮没不足道者，亦已众矣；况草野之无闻者欤？独五人之皦皦，何也？</p>
<p>　　予犹记周公之被逮，在丙寅三月之望。吾社之行为士先者，为之声义，敛赀财以送其行，哭声震动天地。缇骑按剑而前，问：“谁为哀者？”众不能堪，抶而仆之。是时以大中丞抚吴者为魏之私人毛一鹭，公之逮所由使也；吴之民方痛心焉，于是乘其厉声以呵，则噪而相逐。中丞匿于溷藩以免。既而以吴民之乱请于朝，按诛五人，曰颜佩韦、杨念如、马杰、沈扬、周文元，即今之傫然在墓者也。</p>
<p>　　然五人之当刑也，意气扬扬，呼中丞之名而詈之，谈笑以死。断头置城上，颜色不少变。有贤士大夫发五十金，买五人之头而函之，卒与尸合。故今之墓中全乎为五人也。</p>
<p>　　嗟乎！大阉之乱，缙绅而能不易其志者，四海之大，有几人欤？而五人生于编伍之间，素不闻诗书之训，激昂大义，蹈死不顾，亦曷故哉？且矫诏纷出，钩党之捕遍于天下，卒以吾郡之发愤一击，不敢复有株治；大阉亦逡巡畏义，非常之谋难于猝发，待圣人之出而投缳道路，不可谓非五人之力也。</p>
<p>　　由是观之，则今之高爵显位，一旦抵罪，或脱身以逃，不能容于远近，而又有剪发杜门，佯狂不知所之者，其辱人贱行，视五人之死，轻重固何如哉？是以蓼洲周公忠义暴于朝廷，赠谥褒美，显荣于身后；而五人亦得以加其土封，列其姓名于大堤之上，凡四方之士无不有过而拜且泣者，斯固百世之遇也。不然，令五人者保其首领，以老于户牖之下，则尽其天年，人皆得以隶使之，安能屈豪杰之流，扼腕墓道，发其志士之悲哉？故余与同社诸君子，哀斯墓之徒有其石也，而为之记，亦以明死生之大，匹夫之有重于社稷也。</p>
<p>　　贤士大夫者，冏卿因之吴公，太史文起文公、孟长姚公也。</p>
<div style="break-before: page; page-break-before: always;"></div><h1 id="离骚"><a class="header" href="#离骚">离骚</a></h1>
<p>屈原</p>
<p>帝高阳之苗裔兮，朕皇考曰伯庸。<br />
摄提贞于孟陬兮，惟庚寅吾以降。<br />
皇览揆余初度兮，肇锡余以嘉名：<br />
名余曰正则兮，字余曰灵均。<br />
纷吾既有此内美兮，又重之以修能。<br />
扈江离与辟芷兮，纫秋兰以为佩。<br />
汩余若将不及兮，恐年岁之不吾与。<br />
朝搴阰之木兰兮，夕揽洲之宿莽。<br />
日月忽其不淹兮，春与秋其代序。<br />
惟草木之零落兮，恐美人之迟暮。<br />
不抚壮而弃秽兮，何不改乎此度？<br />
乘骐骥以驰骋兮，来吾道夫先路！</p>
<details>
<summary>非课本摘选部分</summary>
昔三后之纯粹兮，固众芳之所在。  
杂申椒与菌桂兮，岂惟纫夫蕙茝！  
彼尧、舜之耿介兮，既遵道而得路。  
何桀纣之猖披兮，夫惟捷径以窘步。  
惟夫党人之偷乐兮，路幽昧以险隘。  
岂余身之殚殃兮，恐皇舆之败绩！  
忽奔走以先后兮，及前王之踵武。  
荃不查余之中情兮，反信谗而齌怒。  
余固知謇謇之为患兮，忍而不能舍也。  
指九天以为正兮，夫惟灵修之故也。  
曰黄昏以为期兮，羌中道而改路！  
初既与余成言兮，后悔遁而有他。  
余既不难夫离别兮，伤灵修之数化。  
余既滋兰之九畹兮，又树蕙之百亩。  
畦留夷与揭车兮，杂杜衡与芳芷。  
冀枝叶之峻茂兮，愿俟时乎吾将刈。  
虽萎绝其亦何伤兮，哀众芳之芜秽。  
众皆竞进以贪婪兮，凭不厌乎求索。  
羌内恕己以量人兮，各兴心而嫉妒。  
忽驰骛以追逐兮，非余心之所急。  
老冉冉其将至兮，恐修名之不立。  
朝饮木兰之坠露兮，夕餐秋菊之落英。  
苟余情其信姱以练要兮，长顑颔亦何伤。  
掔木根以结茝兮，贯薜荔之落蕊。  
矫菌桂以纫蕙兮，索胡绳之纚纚。  
謇吾法夫前修兮，非世俗之所服。  
虽不周于今之人兮，愿依彭咸之遗则。  
长太息以掩涕兮，哀民生之多艰。  
余虽好修姱以鞿羁兮，謇朝谇而夕替。  
既替余以蕙纕兮，又申之以揽茝。  
亦余心之所善兮，虽九死其犹未悔。  
怨灵修之浩荡兮，终不察夫民心。  
众女嫉余之蛾眉兮，谣诼谓余以善淫。  
固时俗之工巧兮，偭规矩而改错。  
背绳墨以追曲兮，竞周容以为度。  
忳郁邑余侘傺兮，吾独穷困乎此时也。  
宁溘死以流亡兮，余不忍为此态也。  
鸷鸟之不群兮，自前世而固然。  
何方圜之能周兮，夫孰异道而相安？  
屈心而抑志兮，忍尤而攘诟。  
伏清白以死直兮，固前圣之所厚。  
悔相道之不察兮，延伫乎吾将反。  
回朕车以复路兮，及行迷之未远。  
步余马于兰皋兮，驰椒丘且焉止息。  
进不入以离尤兮，退将复修吾初服。  
制芰荷以为衣兮，集芙蓉以为裳。  
不吾知其亦已兮，苟余情其信芳。  
高余冠之岌岌兮，长余佩之陆离。  
芳与泽其杂糅兮，唯昭质其犹未亏。  
忽反顾以游目兮，将往观乎四荒。  
佩缤纷其繁饰兮，芳菲菲其弥章。  
民生各有所乐兮，余独好修以为常。  
虽体解吾犹未变兮，岂余心之可惩。  
女嬃之婵媛兮，申申其詈予，曰：  
「鲧婞直以亡身兮，终然夭乎羽之野。  
汝何博謇而好修兮，纷独有此姱节？  
薋菉葹以盈室兮，判独离而不服。」  
众不可户说兮，孰云察余之中情？  
世并举而好朋兮，夫何茕独而不予听？  
依前圣以节中兮，喟凭心而历兹。  
济沅、湘以南征兮，就重华而敶词：  
启《九辩》与《九歌》兮，夏康娱以自纵。  
不顾难以图后兮，五子用失乎家衖。  
羿淫游以佚畋兮，又好射夫封狐。  
固乱流其鲜终兮，浞又贪夫厥家。  
浇身被服强圉兮，纵欲而不忍。  
日康娱而自忘兮，厥首用夫颠陨。  
夏桀之常违兮，乃遂焉而逢殃。  
后辛之菹醢兮，殷宗用而不长。  
汤、禹俨而祗敬兮，周论道而莫差。  
举贤才而授能兮，循绳墨而不颇。  
皇天无私阿兮，览民德焉错辅。  
夫维圣哲以茂行兮，苟得用此下土。  
瞻前而顾后兮，相观民之计极。  
夫孰非义而可用兮？孰非善而可服？  
阽余身而危死兮，览余初其犹未悔。  
不量凿而正枘兮，固前修以菹醢。  
曾歔欷余郁邑兮，哀朕时之不当。  
揽茹蕙以掩涕兮，沾余襟之浪浪。  
跪敷衽以陈辞兮，耿吾既得此中正。  
驷玉虬以桀鹥兮，溘埃风余上征。  
朝发轫于苍梧兮，夕余至乎县圃。  
欲少留此灵琐兮，日忽忽其将暮。  
吾令羲和弭节兮，望崦嵫而勿迫。  
路漫漫其修远兮，吾将上下而求索。  
饮余马于咸池兮，总余辔乎扶桑。  
折若木以拂日兮，聊逍遥以相羊。  
前望舒使先驱兮，后飞廉使奔属。  
鸾皇为余先戒兮，雷师告余以未具。  
吾令凤鸟飞腾兮，继之以日夜。  
飘风屯其相离兮，帅云霓而来御。  
纷总总其离合兮，斑陆离其上下。  
吾令帝阍开关兮，倚阊阖而望予。  
时暧暧其将罢兮，结幽兰而延伫。  
世溷浊而不分兮，好蔽美而嫉妒。  
朝吾将济于白水兮，登阆风而绁马。  
忽反顾以流涕兮，哀高丘之无女。  
溘吾游此春宫兮，折琼枝以继佩。  
及荣华之未落兮，相下女之可诒。  
吾令丰隆乘云兮，求宓妃之所在。  
解佩纕以结言兮，吾令謇修以为理。  
纷总总其离合兮，忽纬繣其难迁。  
夕归次于穷石兮，朝濯发乎洧盘。  
保厥美以骄傲兮，日康娱以淫游。  
虽信美而无礼兮，来违弃而改求。  
览相观于四极兮，周流乎天余乃下。  
望瑶台之偃蹇兮，见有娀之佚女。  
吾令鸩为媒兮，鸩告余以不好。  
雄鸠之鸣逝兮，余犹恶其佻巧。  
心犹豫而狐疑兮，欲自适而不可。  
凤皇既受诒兮，恐高辛之先我。  
欲远集而无所止兮，聊浮游以逍遥。  
及少康之未家兮，留有虞之二姚。  
理弱而媒拙兮，恐导言之不固。  
世溷浊而嫉贤兮，好蔽美而称恶。  
闺中既以邃远兮，哲王又不寤。  
怀朕情而不发兮，余焉能忍而与此终古？  
索琼茅以筳篿兮，命灵氛为余占之。  
曰：「两美其必合兮，孰信修而慕之？  
思九州之博大兮，岂惟是其有女？」  
曰：「勉远逝而无狐疑兮，孰求美而释女？  
何所独无芳草兮，尔何怀乎故宇？」  
世幽昧以昡曜兮，孰云察余之善恶？  
民好恶其不同兮，惟此党人其独异！  
户服艾以盈要兮，谓幽兰其不可佩。  
览察草木其犹未得兮，岂珵美之能当？  
苏粪壤以充祎兮，谓申椒其不芳。  
欲从灵氛之吉占兮，心犹豫而狐疑。  
巫咸将夕降兮，怀椒糈而要之。  
百神翳其备降兮，九疑缤其并迎。  
皇剡剡其扬灵兮，告余以吉故。  
曰：「勉升降以上下兮，求矩矱之所同。  
汤、禹俨而求合兮，挚、咎繇而能调。  
苟中情其好修兮，又何必用夫行媒？  
说操筑于傅岩兮，武丁用而不疑。  
吕望之鼓刀兮，遭周文而得举。  
宁戚之讴歌兮，齐桓闻以该辅。  
及年岁之未晏兮，时亦犹其未央。  
恐鹈鴃之先鸣兮，使夫百草为之不芳。」  
何琼佩之偃蹇兮，众薆然而蔽之。  
惟此党人之不谅兮，恐嫉妒而折之。  
时缤纷其变易兮，又何可以淹留？  
兰芷变而不芳兮，荃蕙化而为茅。  
何昔日之芳草兮，今直为此萧艾也？  
岂其有他故兮，莫好修之害也！  
余以兰为可恃兮，羌无实而容长。  
委厥美以从俗兮，苟得列乎众芳。  
椒专佞以慢慆兮，樧又欲充夫佩帏。  
既干进而务入兮，又何芳之能祗？  
固时俗之流从兮，又孰能无变化？  
览椒兰其若兹兮，又况揭车与江离？  
惟兹佩之可贵兮，委厥美而历兹。  
芳菲菲而难亏兮，芬至今犹未沬。  
和调度以自娱兮，聊浮游而求女。  
及余饰之方壮兮，周流观乎上下。  
灵氛既告余以吉占兮，历吉日乎吾将行。  
折琼枝以为羞兮，精琼爢以为粻。  
为余驾飞龙兮，杂瑶象以为车。  
何离心之可同兮？吾将远逝以自疏。  
邅吾道夫昆仑兮，路修远以周流。  
扬云霓之晻蔼兮，鸣玉鸾之啾啾。  
朝发轫于天津兮，夕余至乎西极。  
凤皇翼其承旗兮，高翱翔之翼翼。  
忽吾行此流沙兮，遵赤水而容与。  
麾蛟龙使梁津兮，诏西皇使涉予。  
路修远以多艰兮，腾众车使径待。  
路不周以左转兮，指西海以为期。  
屯余车其千乘兮，齐玉轪而并驰。  
驾八龙之婉婉兮，载云旗之委蛇。  
抑志而弭节兮，神高驰之邈邈。  
奏《九歌》而舞《韶》兮，聊假日以媮乐。  
陟升皇之赫戏兮，忽临睨夫旧乡。  
仆夫悲余马怀兮，蜷局顾而不行。  
乱曰：已矣哉！  
国无人莫我知兮，又何怀乎故都！  
既莫足与为美政兮，吾将从彭咸之所居！  
</details><div style="break-before: page; page-break-before: always;"></div><h1 id="烛之武退秦师"><a class="header" href="#烛之武退秦师">烛之武退秦师</a></h1>
<p><strong>左丘明</strong></p>
<p>　　晋侯、秦伯围郑，以其无礼于晋，且贰于楚也。晋军函陵，秦军氾南。</p>
<p>　　佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。</p>
<p>　　夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。</p>
<p>　　子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。</p>
<div style="break-before: page; page-break-before: always;"></div><h1 id="谏太宗十思疏"><a class="header" href="#谏太宗十思疏">谏太宗十思疏</a></h1>
<p><strong>魏征</strong></p>
<p>　　臣闻：求木之长者，必固其根本；欲流之远者，必浚其泉源；思国之安者，必积其德义。源不深而望流之远，根不固而求木之长，德不厚而思国之治，臣虽下愚，知其不可，而况于明哲乎？人君当神器之重，居域中之大，将崇极天之峻，永保无疆之休。不念居安思危，戒奢以俭，德不处其厚，情不胜其欲，斯亦伐根以求木茂，塞源而欲流长也。</p>
<p>　　凡昔元首，承天景命，莫不殷忧而道著，功成而德衰，有善始者实繁，能克终者盖寡。岂其取之易守之难乎？昔取之而有余，今守之而不足，何也？夫在殷忧必竭诚以待下，既得志则纵情以傲物；竭诚则吴、越为一体，傲物则骨肉为行路。虽董之以严刑，震之以威怒，终苟免而不怀仁，貌恭而不心服。怨不在大，可畏惟人；载舟覆舟，所宜深慎。奔车朽索，其可忽乎？</p>
<p>　　君人者，诚能见可欲，则思知足以自戒；将有作，则思知止以安人；念高危，则思谦冲而自牧；惧满溢，则思江海下百川；乐盘游，则思三驱以为度；忧懈怠，则思慎始而敬终；虑壅蔽，则思虚心以纳下；惧谗邪，则思正身以黜恶；恩所加，则思无因喜以谬赏；罚所及，则思无以怒而滥刑。总此十思，宏兹九德，简能而任之，择善而从之，则智者尽其谋，勇者竭其力，仁者播其惠，信者效其忠；文武争驰，君臣无事，可以尽豫游之乐，可以养松乔之寿，鸣琴垂拱，不言而化。何必劳神苦思，代下司职，役聪明之耳目，亏无为之大道哉？</p>
<div style="break-before: page; page-break-before: always;"></div><h1 id="廉颇蔺相如列传"><a class="header" href="#廉颇蔺相如列传">廉颇蔺相如列传</a></h1>
<p><strong>司马迁</strong></p>
<p>　　廉颇者，赵之良将也。赵惠文王十六年，廉颇为赵将，伐齐，大破之，取阳晋，拜为上卿，以勇气闻于诸侯。蔺相如者，赵人也，为赵宦者令缪贤舍人。</p>
<p>　　赵惠文王时，得楚和氏璧。秦昭王闻之，使人遗赵王书，愿以十五城请易璧。赵王与大将军廉颇诸大臣谋：欲予秦，秦城恐不可得，徒见欺；欲勿予，即患秦兵之来。计未定，求人可使报秦者，未得。宦者令缪贤曰：“臣舍人蔺相如可使。”王问：“何以知之？”对曰：“臣尝有罪，窃计欲亡走燕，臣舍人相如止臣，曰：‘君何以知燕王？’臣语曰：‘臣尝从大王与燕王会境上，燕王私握臣手，曰“愿结友”。以此知之，故欲往。’相如谓臣曰：‘夫赵强而燕弱，而君幸于赵王，故燕王欲结于君。今君乃亡赵走燕，燕畏赵，其势必不敢留君，而束君归赵矣。君不如肉袒伏斧质请罪，则幸得脱矣。’臣从其计，大王亦幸赦臣。臣窃以为其人勇士，有智谋，宜可使。”于是王召见，问蔺相如曰：“秦王以十五城请易寡人之璧，可予不？”相如曰：“秦强而赵弱，不可不许。”王曰：“取吾璧，不予我城，奈何？”相如曰：“秦以城求璧而赵不许，曲在赵。赵予璧而秦不予赵城，曲在秦。均之二策，宁许以负秦曲。”王曰：“谁可使者？”相如曰：“王必无人，臣愿奉璧往使。城入赵而璧留秦；城不入，臣请完璧归赵。”赵王于是遂遣相如奉璧西入秦。</p>
<p>　　秦王坐章台见相如，相如奉璧奏秦王。秦王大喜，传以示美人及左右，左右皆呼万岁。相如视秦王无意偿赵城，乃前曰：“璧有瑕，请指示王。”王授璧，相如因持璧却立，倚柱，怒发上冲冠，谓秦王曰：“大王欲得璧，使人发书至赵王，赵王悉召群臣议，皆曰‘秦贪，负其强，以空言求璧，偿城恐不可得’。议不欲予秦璧。臣以为布衣之交尚不相欺，况大国乎！且以一璧之故逆强秦之欢，不可。于是赵王乃斋戒五日，使臣奉璧，拜送书于庭。何者？严大国之威以修敬也。今臣至，大王见臣列观，礼节甚倨；得璧，传之美人，以戏弄臣。臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！”相如持其璧睨柱，欲以击柱。秦王恐其破璧，乃辞谢固请，召有司案图，指从此以往十五都予赵。相如度秦王特以诈详为予赵城，实不可得，乃谓秦王曰：“和氏璧，天下所共传宝也，赵王恐，不敢不献。赵王送璧时，斋戒五日，今大王亦宜斋戒五日，设九宾于廷，臣乃敢上璧。”秦王度之，终不可强夺，遂许斋五日，舍相如广成传。相如度秦王虽斋，决负约不偿城，乃使其从者衣褐，怀其璧，从径道亡，归璧于赵。</p>
<p>　　秦王斋五日后，乃设九宾礼于廷，引赵使者蔺相如。相如至，谓秦王曰：“秦自缪公以来二十馀君，未尝有坚明约束者也。臣诚恐见欺于王而负赵，故令人持璧归，间至赵矣。且秦强而赵弱，大王遣一介之使至赵，赵立奉璧来。今以秦之强而先割十五都予赵，赵岂敢留璧而得罪于大王乎？臣知欺大王之罪当诛，臣请就汤镬，唯大王与群臣孰计议之。”秦王与群臣相视而嘻。左右或欲引相如去，秦王因曰：“今杀相如，终不能得璧也，而绝秦赵之欢，不如因而厚遇之，使归赵，赵王岂以一璧之故欺秦邪！”卒廷见相如，毕礼而归之。</p>
<p>　　相如既归，赵王以为贤大夫使不辱于诸侯，拜相如为上大夫。秦亦不以城予赵，赵亦终不予秦璧。</p>
<p>　　其后秦伐赵，拔石城。明年，复攻赵，杀二万人。</p>
<p>　　秦王使使者告赵王，欲与王为好会于西河外渑池。赵王畏秦，欲毋行。廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子为王，以绝秦望。”王许之，遂与秦王会渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史前书曰“某年月日，秦王与赵王会饮，令赵王鼓瑟”。蔺相如前曰：“赵王窃闻秦王善为秦声，请奏盆缻秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣！”左右欲刃相如，相如张目叱之，左右皆靡。于是秦王不怿，为一击缻。相如顾召赵御史书曰“某年月日，秦王为赵王击缻”。秦之群臣曰：“请以赵十五城为秦王寿。”蔺相如亦曰：“请以秦之咸阳为赵王寿。”秦王竟酒，终不能加胜于赵。赵亦盛设兵以待秦，秦不敢动。</p>
<p>　　既罢归国，以相如功大，拜为上卿，位在廉颇之右。廉颇曰：“我为赵将，有攻城野战之大功，而蔺相如徒以口舌为劳，而位居我上，且相如素贱人，吾羞，不忍为之下。”宣言曰：“我见相如，必辱之。”相如闻，不肯与会。相如每朝时，常称病，不欲与廉颇争列。已而相如出，望见廉颇，相如引车避匿。于是舍人相与谏曰：“臣所以去亲戚而事君者，徒慕君之高义也。今君与廉颇同列，廉君宣恶言而君畏匿之，恐惧殊甚，且庸人尚羞之，况于将相乎！臣等不肖，请辞去。”蔺相如固止之，曰：“公之视廉将军孰与秦王？”曰：“不若也。”相如曰：“夫以秦王之威，而相如廷叱之，辱其群臣，相如虽驽，独畏廉将军哉？顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，以先国家之急而后私仇也。”廉颇闻之，肉袒负荆，因宾客至蔺相如门谢罪。曰：“鄙贱之人，不知将军宽之至此也。”卒相与欢，为刎颈之交。</p>
<div style="break-before: page; page-break-before: always;"></div><h1 id="鸿门宴"><a class="header" href="#鸿门宴">鸿门宴</a></h1>
<p><strong>司马迁</strong></p>
<p>　　沛公军霸上，未得与项羽相见。沛公左司马曹无伤使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五彩，此天子气也。急击勿失！”</p>
<p>　　楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”</p>
<p>　　良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：‘距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之；今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。</p>
<p>　　沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得復见将军于此。今者有小人之言，令将军与臣有郤……”项王曰：“此沛公左司马曹无伤言之；不然，籍何以至此。”项王即日因留沛公与饮。项王、项伯东向坐，亚父南向坐。亚父者，范增也。沛公北向坐，张良西向侍。范增数目项王，举所佩玉玦以示之者三，项王默然不应。范增起，出召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。</p>
<p>　　于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士，赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能復饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：‘先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人。此亡秦之续耳，窃为大王不取也！”项王未有以应，曰：“坐。”樊哙从良坐。</p>
<p>　　坐须臾，沛公起如厕，因招樊哙出。沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。”</p>
<p>　　沛公已去，间至军中。张良入谢，曰：“沛公不胜桮杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者，必沛公也。吾属今为之虏矣！”</p>
<p>　　沛公至军，立诛杀曹无伤。</p>
<div style="break-before: page; page-break-before: always;"></div><h1 id="秋水"><a class="header" href="#秋水">秋水</a></h1>
<p><strong>庄子</strong></p>
<p>　　秋水时至，百川灌河。泾流之大，两涘渚崖之间，不辩牛马。 于是焉，河伯欣然自喜，以天下之美为尽在己。顺流而东行，至于北海。东面而视，不见水端。于是焉，河伯始旋其面目，望洋向若而叹曰：“野语有之曰：‘闻道百，以为莫己若’者，我之谓也。且夫我尝闻少仲尼之闻，而轻伯夷之义者，始吾弗信，今吾睹子之难穷也，吾非至于子之门，则殆矣，吾长见笑于大方之家。”</p>
<p>　　北海若曰：“井蛙不可以语于海者，拘于虚也；夏虫不可以语于冰者，笃于时也；曲士不可以语于道者，束于教也。今尔出于崖涘，观于大海，乃知尔丑，尔将可与语大理矣。天下之水，莫大于海。万川归之，不知何时止而不盈；尾闾泄之，不知何时已而不虚；春秋不变，水旱不知。此其过江河之流，不可为量数。而吾未尝以此自多者，自以比形于天地，而受气于阴阳，吾在天地之间，犹小石小木之在大山也。方存乎见少，又奚以自多！计四海之在天地之间也，不似礨空之在大泽乎？计中国之在海内不似稊米之在大仓乎？号物之数谓之万，人处一焉；人卒九州，谷食之所生，舟车之所通，人处一焉。此其比万物也，不似豪末之在于马体乎？五帝之所连，三王之所争，仁人之所忧，任士之所劳，尽此矣！伯夷辞之以为名，仲尼语之以为博。此其自多也，不似尔向之自多于水乎？”</p>
<div style="break-before: page; page-break-before: always;"></div><h1 id="非攻"><a class="header" href="#非攻">非攻</a></h1>
<p><strong>佚名</strong></p>
<p>今有一人，入人园圃，窃其桃李，众闻则非之，上为政者，得则罚之，此何也？以亏人自利也。至攘人犬豕鸡豚，其不义又甚入人园圃窃桃李。是何故也？以亏人愈多，其不仁兹甚，罪益厚。至入人栏厩，取人马牛者，其不仁义，又甚攘人犬豕鸡豚，此何故也？以其亏人愈多。苟亏人愈多，其不仁兹甚，罪益厚。至杀不辜人也，拖其衣裘，取戈剑者，其不义，又甚入人栏厩取人马牛。此何故也？以其亏人愈多。苟亏人愈多，其不仁兹甚矣，罪益厚。当此，天下之君子皆知而非之，谓之不义。今至大为攻国，则弗知非，从而誉之，谓之义。此可谓知义与不义之别乎？</p>
<p>　　杀一人，谓之不义，必有一死罪矣。若以此说往，杀十人，十重不义，必有十死罪矣；杀百人，百重不义，必有百死罪矣。当此，天下之君子皆知而非之，谓之不义。今至大为不义攻国，则弗知非，从而誉之，谓之义，情不知其不义也，故书其言以遗后世。若知其不义也，夫奚说书其不义以遗后世哉？ 今有人于此，小见黑曰黑，多见黑曰白，则必以此人为不知白黑之辩矣；少尝苦曰苦，多尝苦曰甘，则必以此人为不知甘苦之辩矣。今小为非，则知而非之；大为非攻国，则不知非，从而誉之，谓之义。此可谓知义与不义之辩乎？是以知天下之君子也，辩义与不义之乱也。</p>
<div style="break-before: page; page-break-before: always;"></div><h1 id="季氏将伐颛臾"><a class="header" href="#季氏将伐颛臾">季氏将伐颛臾</a></h1>
<p><strong>孔子及弟子</strong></p>
<p>　　季氏将伐颛臾。冉有、季路见于孔子曰：“季氏将有事于颛臾。”</p>
<p>　　孔子曰：“求！无乃尔是过与？夫颛臾，昔者先王以为东蒙主，且在邦域之中矣，是社稷之臣也。何以伐为？”</p>
<p>　　冉有曰：“夫子欲之，吾二臣者皆不欲也。”</p>
<p>　　孔子曰：“求！周任有言曰：“陈力就列，不能者止。’危而不持，颠而不扶，则将焉用彼相矣？且尔言过矣。虎兕出于柙，龟玉毁于椟中，是谁之过与？”</p>
<p>　　冉有曰：“今夫颛臾，固而近于费。今不取，后世必为子孙忧。”</p>
<p>　　孔子曰：“求！君子疾夫舍曰欲之而必为之辞。丘也闻有国有家者，不患寡而患不均，不患贫而患不安。盖均无贫，和无寡，安无倾。夫如是，故远人不服，则修文德以来之。既来之，则安之。今由与求也，相夫子，远人不服、而不能来也；邦分崩离析、而不能守也：而谋动干戈于邦内。吾恐季孙之忧，不在颛臾，而在萧墙之内也。”</p>
<div style="break-before: page; page-break-before: always;"></div><h1 id="寡人之于国也"><a class="header" href="#寡人之于国也">寡人之于国也</a></h1>
<p><strong>孟子</strong></p>
<p>　　梁惠王曰：“寡人之于国也，尽心焉耳矣。河内凶，则移其民于河东，移其粟于河内；河东凶亦然。察邻国之政，无如寡人之用心者。邻国之民不加少，寡人之民不加多，何也？</p>
<p>　　孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”曰：“不可，直不百步耳，是亦走也。”曰：“王如知此，则无望民之多于邻国也。不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，数口之家，可以无饥矣；谨庠序之教，申之以孝悌之义，颁白者不负戴于道路矣。七十者衣帛食肉，黎民不饥不寒，然而不王者，未之有也。狗彘食人食而不知检，涂有饿莩而不知发，人死，则曰：‘非我也，岁也。’是何异于刺人而杀之，曰‘非我也，兵也’?王无罪岁，斯天下之民至焉。”</p>
<div style="break-before: page; page-break-before: always;"></div><h1 id="黄花岗烈士事略"><a class="header" href="#黄花岗烈士事略">黄花岗烈士事略</a></h1>
<p><strong>孙文</strong></p>
<p>　　满清末造，革命党人，历艰难险阻，以坚毅不挠之精神，与民贼相搏，踬踣者屡，死事之惨，以辛亥三月二十九日，围攻两广督署之役为最；吾党菁华，付之一炬，其损失可谓大矣！然是役也，碧血横飞，浩气四塞，草木为之含悲，风云因而变色，全国久蛰之人心，乃大兴奋。怨愤所积，如怒涛排壑，不可遏抑，不半载而武昌之大革命以成，则斯役之价值，直可惊天地泣鬼神，与武昌革命之役并寿。</p>
<p>　　顾自民国肇造，变乱纷乘，黄花岗上一坯土，犹湮没于荒烟蔓草间。延至七年，始有墓碣之建修，十年始有事略之编纂。而七十二烈士者，又或有纪载，而语焉不详，或仅存姓名而无事迹，甚者且姓名不可考。如史载田横事，虽以史迁之善传游侠，亦不能为五百人立传，滋可痛已。</p>
<p>　　邹君海滨，以所辑黄花岗烈士事略，丐序于余，时余方以讨贼督师桂林，环顾国内，贼氛方炽，杌陧之象，视清季有加。而余三十年前所主倡之三民主义，五权宪法，为诸先烈所不惜牺牲生命以争者，其不获实行也如故。则余此行所负之责任，尤倍重于三十年前，倘国人皆以诸先烈之牺牲精神为国奋斗，助余完成此重大之责任，实现吾人理想之真正中华民国，则此一部开国血史，可传世而不朽；否则不能继述先烈遗志，且光大之，而徒感嘅于其遗事，斯诚后死者之羞也。余为斯序，既痛逝者，并以为国人之读兹编者勖。</p>
<p>中华民国十年十二月。孙文。</p>
<div style="break-before: page; page-break-before: always;"></div><h1 id="蜀道难"><a class="header" href="#蜀道难">蜀道难</a></h1>
<p><strong>李白</strong></p>
<p>噫吁嚱，危乎高哉！<br />
蜀道之难，难于上青天！<br />
蚕丛及鱼凫，开国何茫然！<br />
尔来四万八千岁，不与秦塞通人烟。<br />
西当太白有鸟道，可以横绝峨眉巅。<br />
地崩山摧壮士死，然后天梯石栈相钩连。<br />
上有六龙回日之高标，下有冲波逆折之回川。<br />
黄鹤之飞尚不得过，猿猱欲度愁攀援。(攀援 一作：攀缘)<br />
青泥何盘盘，百步九折萦岩峦。<br />
扪参历井仰胁息，以手抚膺坐长叹。<br />
问君西游何时还？畏途巉岩不可攀。<br />
但见悲鸟号古木，雄飞雌从绕林间。<br />
又闻子规啼夜月，愁空山。<br />
蜀道之难,难于上青天，使人听此凋朱颜！<br />
连峰去天不盈尺，枯松倒挂倚绝壁。<br />
飞湍瀑流争喧豗，砯崖转石万壑雷。<br />
其险也如此，嗟尔远道之人胡为乎来哉！(也如此 一作：也若此)<br />
剑阁峥嵘而崔嵬，一夫当关，万夫莫开。<br />
所守或匪亲，化为狼与豺。<br />
朝避猛虎，夕避长蛇；磨牙吮血，杀人如麻。<br />
锦城虽云乐，不如早还家。<br />
蜀道之难,难于上青天，侧身西望长咨嗟！</p>
<div style="break-before: page; page-break-before: always;"></div><h1 id="登高"><a class="header" href="#登高">登高</a></h1>
<p><strong>杜甫</strong></p>
<p>风急天高猿啸哀，渚清沙白鸟飞回。<br />
无边落木萧萧下，不尽长江滚滚来。<br />
万里悲秋常作客，百年多病独登台。<br />
艰难苦恨繁霜鬓，潦倒新停浊酒杯。  </p>
<div style="break-before: page; page-break-before: always;"></div><h1 id="琵琶行"><a class="header" href="#琵琶行">琵琶行</a></h1>
<p><strong>白居易</strong></p>
<p>元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。</p>
<p>浔阳江头夜送客，枫叶荻花秋瑟瑟。<br />
主人下马客在船，举酒欲饮无管弦。<br />
醉不成欢惨将别，别时茫茫江浸月。<br />
忽闻水上琵琶声，主人忘归客不发。<br />
寻声暗问弹者谁？琵琶声停欲语迟。<br />
移船相近邀相见，添酒回灯重开宴。<br />
千呼万唤始出来，犹抱琵琶半遮面。<br />
转轴拨弦三两声，未成曲调先有情。<br />
弦弦掩抑声声思，似诉平生不得志。<br />
低眉信手续续弹，说尽心中无限事。<br />
轻拢慢捻抹复挑，初为《霓裳》后《六幺》。<br />
大弦嘈嘈如急雨，小弦切切如私语。<br />
嘈嘈切切错杂弹，大珠小珠落玉盘。<br />
间关莺语花底滑，幽咽泉流冰下难。<br />
冰泉冷涩弦凝绝，凝绝不通声暂歇。<br />
别有幽愁暗恨生，此时无声胜有声。<br />
银瓶乍破水浆迸，铁骑突出刀枪鸣。<br />
曲终收拨当心画，四弦一声如裂帛。<br />
东船西舫悄无言，唯见江心秋月白。<br />
沉吟放拨插弦中，整顿衣裳起敛容。<br />
自言本是京城女，家在虾蟆陵下住。<br />
十三学得琵琶成，名属教坊第一部。<br />
曲罢曾教善才服，妆成每被秋娘妒。<br />
五陵年少争缠头，一曲红绡不知数。<br />
钿头云篦击节碎，血色罗裙翻酒污。<br />
今年欢笑复明年，秋月春风等闲度。<br />
弟走从军阿姨死，暮去朝来颜色故。<br />
门前冷落鞍马稀，老大嫁作商人妇。<br />
商人重利轻别离，前月浮梁买茶去。<br />
去来江口守空船，绕船月明江水寒。<br />
夜深忽梦少年事，梦啼妆泪红阑干。<br />
我闻琵琶已叹息，又闻此语重唧唧。<br />
同是天涯沦落人，相逢何必曾相识！<br />
我从去年辞帝京，谪居卧病浔阳城。<br />
浔阳地僻无音乐，终岁不闻丝竹声。<br />
住近湓江地低湿，黄芦苦竹绕宅生。<br />
其间旦暮闻何物？杜鹃啼血猿哀鸣。<br />
春江花朝秋月夜，往往取酒还独倾。<br />
岂无山歌与村笛？呕哑嘲哳难为听。<br />
今夜闻君琵琶语，如听仙乐耳暂明。<br />
莫辞更坐弹一曲，为君翻作《琵琶行》。<br />
感我此言良久立，却坐促弦弦转急。<br />
凄凄不似向前声，满座重闻皆掩泣。<br />
座中泣下谁最多？江州司马青衫湿。  </p>
<div style="break-before: page; page-break-before: always;"></div><h1 id="锦瑟"><a class="header" href="#锦瑟">锦瑟</a></h1>
<p><strong>李商隐</strong></p>
<p>锦瑟无端五十弦，一弦一柱思华年。<br />
庄生晓梦迷蝴蝶，望帝春心托杜鹃。<br />
沧海月明珠有泪，蓝田日暖玉生烟。<br />
此情可待成追忆，只是当时已惘然。</p>
<div style="break-before: page; page-break-before: always;"></div><h1 id="虞美人春花秋月何时了"><a class="header" href="#虞美人春花秋月何时了">虞美人·春花秋月何时了</a></h1>
<p><strong>李煜</strong></p>
<p>春花秋月何时了？往事知多少。<br />
小楼昨夜又东风，故国不堪回首月明中。<br />
雕栏玉砌应犹在，只是朱颜改。<br />
问君能有几多愁？恰似一江春水向东流。</p>
<div style="break-before: page; page-break-before: always;"></div><h1 id="蝶恋花槛菊愁烟兰泣露"><a class="header" href="#蝶恋花槛菊愁烟兰泣露">蝶恋花·槛菊愁烟兰泣露</a></h1>
<p><strong>晏殊</strong></p>
<p>槛菊愁烟兰泣露，罗幕轻寒，燕子双飞去。<br />
明月不谙离别苦，斜光到晓穿朱户。<br />
昨夜西风凋碧树，独上高楼，望尽天涯路。<br />
欲寄彩笺兼尺素，山长水阔知何处？</p>
<div style="break-before: page; page-break-before: always;"></div><h1 id="雨霖铃寒蝉凄切"><a class="header" href="#雨霖铃寒蝉凄切">雨霖铃·寒蝉凄切</a></h1>
<p><strong>柳永</strong></p>
<p>寒蝉凄切，对长亭晚，骤雨初歇。<br />
都门帐饮无绪，留恋处，兰舟催发。<br />
执手相看泪眼，竟无语凝噎。<br />
念去去，千里烟波，暮霭沉沉楚天阔。
多情自古伤离别，更那堪，冷落清秋节！<br />
今宵酒醒何处？杨柳岸，晓风残月。<br />
此去经年，应是良辰好景虚设。<br />
便纵有千种风情，更与何人说？</p>
<div style="break-before: page; page-break-before: always;"></div><h1 id="声声慢寻寻觅觅"><a class="header" href="#声声慢寻寻觅觅">声声慢·寻寻觅觅</a></h1>
<p><strong>李清照</strong></p>
<p>寻寻觅觅，冷冷清清，凄凄惨惨戚戚。<br />
乍暖还寒时候，最难将息。<br />
三杯两盏淡酒，怎敌他、晚来风急？<br />
雁过也，正伤心，却是旧时相识。<br />
满地黄花堆积。憔悴损，如今有谁堪摘？<br />
守着窗儿，独自怎生得黑？<br />
梧桐更兼细雨，到黄昏、点点滴滴。<br />
这次第，怎一个愁字了得！</p>
<div style="break-before: page; page-break-before: always;"></div><h1 id="滕王阁序"><a class="header" href="#滕王阁序">滕王阁序</a></h1>
<p><strong>王勃</strong></p>
<p>　　南昌故郡，洪都新府。星分翼轸，地接衡庐。襟三江而带五湖，控蛮荆而引瓯越。物华天宝，龙光射牛斗之墟；人杰地灵，徐孺下陈蕃之榻。雄州雾列，俊采星驰。台隍枕夷夏之交，宾主尽东南之美。都督阎公之雅望，棨戟遥临；宇文新州之懿范，襜帷暂驻。十旬休假，胜友如云；千里逢迎，高朋满座。腾蛟起凤，孟学士之词宗；紫电清霜，王将军之武库。家君作宰，路出名区；童子何知，躬逢胜饯。</p>
<p>　　时维九月，序属三秋。潦水尽而寒潭清，烟光凝而暮山紫。俨骖騑于上路，访风景于崇阿。临帝子之长洲，得仙人之旧馆。层台耸翠，上出重霄；飞阁翔丹，下临无地。鹤汀凫渚，穷岛屿之萦回；桂殿兰宫，列冈峦之体势。</p>
<p>　　披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰迷津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨，雁阵惊寒，声断衡阳之浦。</p>
<p>　　遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人；萍水相逢，尽是他乡之客。怀帝阍而不见，奉宣室以何年？</p>
<p>　　嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！</p>
<p>　　勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？</p>
<p>　　呜乎！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔：
　　滕王高阁临江渚，佩玉鸣鸾罢歌舞。<br />
　　画栋朝飞南浦云，珠帘暮卷西山雨。<br />
　　闲云潭影日悠悠，物换星移几度秋。<br />
　　阁中帝子今何在？槛外长江空自流。  </p>
<div style="break-before: page; page-break-before: always;"></div><h1 id="秋声赋"><a class="header" href="#秋声赋">秋声赋</a></h1>
<p><strong>欧阳修</strong></p>
<p>　　欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。”童子曰：“星月皎洁，明河在天，四无人声，声在树间。”</p>
<p>　　余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。” (余曰 一作：予曰)</p>
<p>　　“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！”</p>
<p>　　童子莫对，垂头而睡。但闻四壁虫声唧唧，如助予之叹息。</p>
<div style="break-before: page; page-break-before: always;"></div><h1 id="陈情表"><a class="header" href="#陈情表">陈情表</a></h1>
<p><strong>李密</strong></p>
<p>　　臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。</p>
<p>　　逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。</p>
<p>　　伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。</p>
<p>　　臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。</p>
<div style="break-before: page; page-break-before: always;"></div><h1 id="项脊轩志"><a class="header" href="#项脊轩志">项脊轩志</a></h1>
<p><strong>归有光</strong></p>
<p>　　项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视，无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭阶寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。</p>
<p>　　然余居于此，多可喜，亦多可悲。先是庭中通南北为一。迨诸父异爨，内外多置小门，墙往往而是。东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：”某所，而母立于兹。”妪又曰：”汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发，读书轩中，一日，大母过余曰：”吾儿，久不见若影，何竟日默默在此，大类女郎也？”比去，以手阖门，自语曰：”吾家读书久不效，儿之成，则可待乎！”顷之，持一象笏至，曰：”此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。</p>
<p>　　轩东，故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。</p>
<details>
<summary>非课本摘选部分</summary>
　　项脊生曰：“蜀清守丹穴，利甲天下，其后秦皇帝筑女怀清台；刘玄德与曹操争天下，诸葛孔明起陇中。方二人之昧昧于一隅也，世何足以知之，余区区处败屋中，方扬眉、瞬目，谓有奇景。人知之者，其谓与坎井之蛙何异？”
</details>
s
　　余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：”闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。
<p>　　庭有枇杷树，吾妻死之年所手植也，今已亭亭如盖矣。</p>
<div style="break-before: page; page-break-before: always;"></div><h1 id="报任安书"><a class="header" href="#报任安书">报任安书</a></h1>
<p><strong>司马迁</strong></p>
<p>　　太史公牛马走司马迁，再拜言。</p>
<p>　　少卿足下：曩者辱赐书，教以慎于接物，推贤进士为务，意气勤勤恳恳。若望仆不相师，而用流俗人之言，仆非敢如此也。仆虽罢驽，亦尝侧闻长者之遗风矣。顾自以为身残处秽，动而见尤，欲益反损，是以独郁悒而无谁语。谚曰：“谁为为之？孰令听之？”盖钟子期死，伯牙终身不复鼓琴。何则？士为知己者用，女为说己者容。若仆大质已亏缺矣，虽材怀随和，行若由夷，终不可以为荣，适足以发笑而自点耳。</p>
<p>　　书辞宜答，会东从上来，又迫贱事，相见日浅，卒卒无须臾之间，得竭指意。今少卿抱不测之罪，涉旬月，迫季冬，仆又薄从上雍，恐卒然不可为讳，是仆终已不得舒愤懑以晓左右，则长逝者魂魄私恨无穷。请略陈固陋。阙然久不报，幸勿为过。</p>
<p>　　仆闻之：修身者，智之符也；爱施者，仁之端也；取予者，义之表也；耻辱者，勇之决也；立名者，行之极也。士有此五者，然后可以托于世，列于君子之林矣。故祸莫憯于欲利，悲莫痛于伤心，行莫丑于辱先，诟莫大于宫刑。刑余之人，无所比数，非一世也，所从来远矣。昔卫灵公与雍渠同载，孔子适陈；商鞅因景监见，赵良寒心；同子参乘，袁丝变色：自古而耻之！夫以中材之人，事有关于宦竖，莫不伤气，而况于慷慨之士乎！如今朝廷虽乏人，奈何令刀锯之余，荐天下之豪俊哉！仆赖先人绪业，得待罪辇毂下，二十余年矣。所以自惟：上之，不能纳忠效信，有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城野战，有斩将搴旗之功；下之，不能积日累劳，取尊官厚禄，以为宗族交游光宠。四者无一遂，苟合取容，无所短长之效，可见于此矣。乡者，仆亦尝厕下大夫之列，陪外廷末议。不以此时引维纲，尽思虑，今已亏形为扫除之隶，在阘茸之中，乃欲仰首伸眉，论列是非，不亦轻朝廷、羞当世之士邪？嗟乎！嗟乎！如仆尚何言哉！尚何言哉！</p>
<p>　　且事本末未易明也。仆少负不羁之才，长无乡曲之誉，主上幸以先人之故，使得奉薄伎，出入周卫之中。仆以为戴盆何以望天，故绝宾客之知，忘室家之业，日夜思竭其不肖之材力，务一心营职，以求亲媚于主上。而事乃有大谬不然者！</p>
<p>　　夫仆与李陵俱居门下，素非能相善也。趣舍异路，未尝衔杯酒，接殷勤之余欢。然仆观其为人，自守奇士，事亲孝，与士信，临财廉，取予义，分别有让，恭俭下人，常思奋不顾身，以徇国家之急。其素所蓄积也，仆以为有国士之风。夫人臣出万死不顾一生之计，赴公家之难，斯已奇矣。今举事一不当，而全躯保妻子之臣随而媒孽其短，仆诚私心痛之。且李陵提步卒不满五千，深践戎马之地，足历王庭，垂饵虎口，横挑强胡，仰亿万之师，与单于连战十有余日，所杀过当。虏救死扶伤不给，旃裘之君长咸震怖，乃悉征其左、右贤王，举引弓之民，一国共攻而围之。转斗千里，矢尽道穷，救兵不至，士卒死伤如积。然陵一呼劳军，士无不起，躬自流涕，沬血饮泣，更张空弮，冒白刃，北首争死敌者。陵未没时，使有来报，汉公卿王侯皆奉觞上寿。后数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，见主上惨凄怛悼，诚欲效其款款之愚，以为李陵素与士大夫绝甘分少，能得人之死力，虽古之名将，不能过也。身虽陷败，彼观其意，且欲得其当而报于汉。事已无可奈何，其所摧败，功亦足以暴于天下矣。仆怀欲陈之，而未有路，适会召问，即以此指，推言陵之功，欲以广主上之意，塞睚眦之辞。未能尽明，明主不晓，以为仆沮贰师，而为李陵游说，遂下于理。拳拳之忠，终不能自列。因为诬上，卒从吏议。家贫，货赂不足以自赎，交游莫救，左右亲近不为一言。身非木石，独与法吏为伍，深幽囹圄之中，谁可告愬者！此真少卿所亲见，仆行事岂不然乎？李陵既生降，隤其家声，而仆又佴之蚕室，重为天下观笑。悲夫！悲夫！事未易一二为俗人言也。</p>
<p>　　仆之先非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然也。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰“刑不上大夫。”此言士节不可不勉厉也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头抢地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南面称孤，系狱抵罪；绛侯诛诸吕，权倾五伯，囚于请室；魏其，大将也，衣赭衣，关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。</p>
<p>　　夫人情莫不贪生恶死，念父母，顾妻子，至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。</p>
<p>　　古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。</p>
<p>　　仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！</p>
<p>　　且负下未易居，下流多谤议。仆以口语遇遭此祸，重为乡党所笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所往。每念斯耻，汗未尝不发背沾衣也！身直为闺阁之臣，宁得自引深藏于岩穴邪？故且从俗浮沉，与时俯仰，以通其狂惑。今少卿乃教以推贤进士，无乃与仆私心剌谬乎？今虽欲自雕琢，曼辞以自饰，无益，于俗不信，适足取辱耳。要之，死日然后是非乃定。书不能悉意，故略陈固陋。谨再拜。</p>
<div style="break-before: page; page-break-before: always;"></div><h1 id="渔父"><a class="header" href="#渔父">渔父</a></h1>
<p><strong>屈原</strong></p>
<p>　　屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”</p>
<p>　　渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”</p>
<p>　　屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”</p>
<p>　　渔父莞尔而笑，鼓枻而去，乃歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。</p>
<div style="break-before: page; page-break-before: always;"></div><h1 id="逍遥游"><a class="header" href="#逍遥游">逍遥游</a></h1>
<p><strong>庄周</strong></p>
<p>　　北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也，怒而飞，其翼若垂天之云。是鸟也，海运则将徙于南冥。南冥者，天池也。《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。且夫水之积也不厚，则其负大舟也无力。覆杯水于坳堂之上，则芥为之舟；置杯焉则胶，水浅而舟大也。风之积也不厚，则其负大翼也无力。故九万里，则风斯在下矣，而后乃今培风；背负青天而莫之夭阏者，而后乃今将图南。</p>
<p>　　蜩与学鸠笑之曰：“我决起而飞，抢榆枋而止，时则不至，而控于地而已矣，奚以之九万里而南为？”适莽苍者，三餐而反，腹犹果然；适百里者宿舂粮，适千里者，三月聚粮。之二虫又何知？</p>
<p>　　小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋。上古有大椿者，以八千岁为春，八千岁为秋。此大年也。而彭祖乃今以久特闻，众人匹之。不亦悲乎！</p>
<p>　　汤之问棘也是已：“穷发之北有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏。背若泰山，翼若垂天之云。抟扶摇羊角而上者九万里，绝云气，负青天，然后图南，且适南冥也。斥鷃笑之曰：‘彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？’”此小大之辩也。</p>
<p>　　故夫知效一官，行比一乡，德合一君，而征一国者，其自视也亦若此矣。而宋荣子犹然笑之。且举世誉之而不加劝，举世非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。夫列子御风而行，泠然善也。旬有五日而后反。彼于致福者，未数数然也。此虽免乎行，犹有所待者也。若夫乘天地之正，而御六气之辩，以游无穷者，彼且恶乎待哉？故曰：至人无己，神人无功，圣人无名。</p>
<div style="break-before: page; page-break-before: always;"></div><h1 id="兰亭集序"><a class="header" href="#兰亭集序">兰亭集序</a></h1>
<p><strong>王羲之</strong></p>
<p>　　永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。</p>
<p>　　是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。</p>
<p>　　夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！</p>
<p>　　每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。</p>

                    </main>

                    <nav class="nav-wrapper" aria-label="Page navigation">
                        <!-- Mobile navigation buttons -->


                        <div style="clear: both"></div>
                    </nav>
                </div>
            </div>

            <nav class="nav-wide-wrapper" aria-label="Page navigation">

            </nav>

        </div>




        <script>
            window.playground_copyable = true;
        </script>


        <script src="elasticlunr.min.js"></script>
        <script src="mark.min.js"></script>
        <script src="searcher.js"></script>

        <script src="clipboard.min.js"></script>
        <script src="highlight.js"></script>
        <script src="book.js"></script>

        <!-- Custom JS scripts -->

        <script>
        window.addEventListener('load', function() {
            window.setTimeout(window.print, 100);
        });
        </script>

    </body>
</html>
